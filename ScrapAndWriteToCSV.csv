lajmi
"Shifrat flasin për 164 të vrarë në Kazakistan
Gjithsej 164 persona janë vrarë gjatë javës së kaluar në protestat e dhunshme në Kazakistan. Kjo është bërë e ditur nga shifrat e Ministrisë së Shëndetësisë së Kazakistanit, raportojnë mediat shtetërore atje.Më shumë se 2,200 qytetarë u tha se u plagosën në dhunën, e cila bëri që forcat e sigurisë së Kazakistanit të përdorin dhunën për të shtypur protestat kundër qeverisë së vendit.Sipas Ministrisë së Shëndetësisë së Kazakistanit, 719 qytetarë po trajtohen ende në spitale, 83 prej tyre në gjendje kritike.Autoritetet nuk komentuan natyrën e lëndimeve, raporton DPA.Demonstratat e nxitura nga rritja e çmimeve të karburantit filluan një javë më parë në përmendim të Kazakistanit, përpara se të shndërroheshin në një revoltë më të gjerë kundër qeverisë.Në Almaty, qyteti më i madh i vendit, protestat kaluan në trazira dhe përleshje ku u dogjën dhjetëra ndërtesa dhe biznese.Sipas një raportimi në televizionin shtetëror, 103 njerëz, duke përfshirë dy fëmijë vdiqën vetëm në Almaty.Rreth 1,100 njerëz atje kërkuan ndihmë mjekësore, u tha në raport. Fillimisht ishte e paqartë se sa nga viktimat ishin civilë.Më parë, autoritetet kishin folur për më shumë se 40 të vdekur, mes tyre të paktën 16 policë dhe ushtarë.Të premten, presidenti Kassym-Jomart Tokayev kishte lëshuar një urdhër për të qëlluar protestuesit që kërcënonin mbijetesën e qeverisë së tij.Pas një takimi, të dielën, zyra e tij tha se operacionet për të frenuar protestat po vazhdonin dhe e përshkroi situatën si nën kontroll.“Po merren masa për gjetjen dhe arrestimin e terroristëve,” tha ai.Ndërkohë sekretari amerikan i Shtetit, Antony Blinken dënoi të dielën urdhrin e presidentit kazak për të shtënë në drejtim të protestueseve. Këto komente sekretari Blinken i bëri për transmetuesin CNN.Nëse kjo është politika kombëtare, [Unë] e dënoj atë politikë,” tha Blinken.“Autoritetet në Kazakistan duhet të jenë në gjendje të merren me sfidat me të cilat po përballen në mënyrë paqësore, për t’u siguruar që po mbrohen të drejtat e atyre që po protestojnë në mënyrë paqësore”, tha sekretari Bliken.Deri më tani, pothuajse 6,000 njerëz janë arrestuar, duke përfshirë shumë të huaj, sipas zyrës së presidentit të Kazakistanit."
"12 orë në ditë pa ujë të pijshëm, nesër protestojnë banorët e lagjes 'Bajram Curri' në Prizren
Banorët e lagjes “Bajram Curri” në Prizren nesër do të protestojnë për mungesë të ujit të pijshëm.Sipas njoftimit të banorëve, protesta do të mbahet nesër në ora 13:00 deri në 14:00 para zyreve të ndërmarrjes publike “Hidroregjioni Jugor”.“Sic ju kemi lajmëruar se pas shumë kërkesave dërguar kompanisë “Hidroregjioni” ku kemi kërkuar reduktime proporcionale asnjë përgjigje deri më tani nuk kemi pranuar, andaj të hënën me datë 10.01.2022 do të protestojmë para zyreve të kompanisë nga ora 13:00 deri në ora 14:00, ky reduktim 12 orësh dhe me shtypje tepër të ulët e cila as për nevoja elementare nuk mund të kryhen nuk ka ndodhur asnjëherë. Kjo tregon që është menaxhim jo i mirë i kompanisë, e cila duhet të ketë përgjegjësi dhe duhet të ngritet padi për shkelje të drejtave të njeriut. Protesta do të jetë paqësore!”, thuhet në njoftimin e banorëve të lagjes.Banorët e kësaj lagjeje që nga fundi i muajit nëntor janë duke u ballafaquar me mungesë të ujit për 12 orë në ditë.Sipas njoftimit të ndërmarrjes publike “Hidroregjioni Jugor”, mungesa e ujit është për shkak të kushteve të pafavorshme atmosferike.“Për shkak të kushteve të pavolitshme atmosferike që kanë mbretëruar për një kohë të gjatë dhe vazhdojnë të mbretërojnë aktualisht kemi zvogëlim të kapacitetit ujor në burimet e ujit mbi 50% prandaj jemi të detyruar në aplikimin e reduktimeve në zonat e qytetit të Prizrenit. Lagja “Bajram Curri” me zonat përreth : – furnizimi me ujë prej h 6:00-20:00, reduktimi prej h 20:00-06:00”, thuhet në njoftimin që kjo ndërmarrje u ka bërë banorëve me datën 23 nëntor të vitit 2021."
"Gjilan, rrah gruan, ushtron dhunë psikike ndaj familjarëve të tjerë
Një burrë është arrestuar pasi që ka sulmuar fizikisht bashkëshorten dhe në vazhdimësi ushtronte dhunë psikike ndaj saj dhe familjarëve të tjerë.Rasti ka ndodhur më 5 janar 2022.Me vendim të prokurorit i dyshuari dërgohet në mbajtje.Policia po e trajton rastin si dhunë në familje."
"I dënuar për shkelje të rregullave të qarkullimit rrugor, ndalohet në Morinë shtetasi kosovar
Një 32-vjeçar nga Kosova është vënë nën prangat e policisë, me qëllim ekstradimin e tij drejt Kosovës.Shtetasi I.A., banues në Nivokaz, Kosovë, u ndalua në hyrje të Pikës së Kalimit Kufitar Morinë, nga shërbimet e Policisë Kufitare.Gjatë përpunimit dhe verifikimit të të dhënave në sistem, ky shtetas ka rezultuar person në kërkim ndërkombëtar nga UNMIK/Kosovë, pasi Gjykata Themelore Pejë, e ka dënuar me dy vite e dy muaj burg, për veprën penale “Shkelje e rregullave të qarkullimit rrugor”.Në përfundim të veprimeve hetimore, specialistët e Sektorit për Hetimin e Krimit në DVP Kukës bënë arrestimin provizor të këtij shtetasi, me qëllim ekstradimin e tij Kosovës./TOP Channel"
"MSh thotë se janë vaksinuar mbi 62% të qytetarëve të moshës së rritur
Ministria e Shëndetësisë ka njoftuar se janë vaksinuar më shumë se 70 për qind të qytetarëve që u lejohet të vaksinohen me vaksinën kundër COVID-19, të paktën me një dozë.Gjithashtu, Ministria ka thënë se deri më tash janë vaksinuar mbi 62 për qind e qytetarëve të moshës së rritur.Më tej, MSh ka deklaruar se Kosova ka nivelet më të larta të vaksinimit në rajon.Ministria po ashtu u ka bërë thirrje qytetarëve të vaksinohen në qendrat më të afërta të vaksinimit.“Kjo foto është e Marsit 2021, kur dozat e para të vaksinës COVID-19 arritën në Kosovë. Që nga ajo kohë, muajve në vijim, falë profesionistëve shëndetësorë, vullnetarëve dhe partnerëve ne kemi bërë shumë përparim. Më shumë se 70% e qytetarëve të kualifikuar kanë marrë të paktën një dozë, ndërsa mbi 62% e qytetarëve të moshës së rritur janë plotësisht të vaksinuar, dhe nivelet tona të vaksinimit janë ndër më të lartat në rajon”, thuhet në njoftim."
"Mjeku kujdestar tregon gjendjen e të lënduarve në aksidentin tragjik që ndodhi në rrugën Prishtinë-Podujevë
Dy persona kanë vdekur e nëntë të tjerë janë lënduar gjatë një aksidenti që ka ndodhur gjatë ditës së sotme në rrugën Prishtinë- Podujevë.Dy nga të lënduarit janë në gjendje të rëndë ndërsa shtatë janë liruar në shtëpi pas trajtimeve të marra mjekësore pasi kanë pasur lëndime të lehta trupore.Doktori dhe mjeku kujdestar në Emergjencë, Ejup Govori, shpjegoi gjendjen e dy pacientëve të cilët janë ende duke u trajtuar.Njëri nga ta, sipas Govorit, ka fraktura të shumta dhe probleme me unazat e qafës. Kjo e fundit pacientit i ka shkaktuar edhe gjendjen e rëndë shëndetësore.“Gjendja vazhdon të jetë e rëndë. Pacienti ka lëndime trupore, të eshtrave të fytyrës dhe krejt ajo që është më serioze është që ka fraktura të unazave të qafës që i ka shkaktuar edhe gjendjen e rëndë sepse pacienti momentalisht është me hipertension. Kjo gjendje është e gjitha për shkak të frakturës së unazës, ka frakturë edhe të brinjve edhe problemeve me mushkëri”, tha Govori.Në anën tjetër, Govori shtoi se pacienti i dytë pritet të transferohet në ortopedi.“Është edhe një pacient që ka gjendjen serioze, pritet me u transferu në Klinikën Ortopedike”, shtoi tutje doktori Govori.Gjatë ditës së sotme KALLXO.com raportoi se rreth orës 9:30 në rrugën Prishtinë-Podujevë ka ndodhur një aksident trafiku, ku për pasojë dy persona kanë vdekur. Në këtë aksident kanë qenë të përfshira tri automjete.“Si pasojë e këtij aksidenti, bazuar në të dhënat fillestare, lëndime trupore kanë pësuar 11 ( njëmbëdhjetë) persona, dy prej të cilëve nuk kanë mundur t’u përballojnë plagëve të marra dhe të njëjtit kanë vdekur. Vdekjen e viktimave e ka konstatuar ekipi mkekësor në vendngjarje”, thuhej në njoftimin e Policisë.2 të vdekur e 9 të lënduar në një aksident trafiku në rrugën Prishtinë-Podujevë"
"Gjokoviq para gjykatës, cilët janë skenarët?
Në Australi, të hënë do të zhvillohet seanca në rastin e tenistit serb Novak Gjokoviq. Atij iu ndalua hyrja në këtë shtet për shkak se siç u tha, nuk kishte respektuar rregullat kundër COVID-19, pasi nuk kishte dëshmi të vaksinimit.Tenisti serb që ishte nisur të merrte pjesë në turneun njohur të tenisit “Australian Open”, prej ditësh është duke qëndruar në një qendër ndalimi në Melburn të Australisë, derisa apeloi vendimin për anulimin e vizës së tij.Por ndryshe nga tenisi, seanca online e gjykatës federale që hapet në orën 10:00 të së hënës (sipas kohës lokale në Australi) mund të mos përfundojë me një fitore ose humbje të thjeshtë.Këtu është një vështrim me disa skenarë të mundshëm:Nëse Gjokoviq fitonNëse gjyqtari Anthony Kelly vendos në favor të tenistit serb Novak Gjokoviq, kjo do të zhvleftësonte anulimin e vizës së tij, e cila do të bëhej sërish e vlefshme.Do të ishte një fitore e bujshme për Gjokoviqin që është skeptik sa i takon vaksinës kundër COVID-19 si dhe do të ishte një humbje dramatike për qeverinë australiane, e cila ka zbatuar kontrolle të rrepta në kufijtë e saj për rreth dy vjet.Ekipi ligjor i tenistit serb ka përcaktuar se çfarë duan që gjyqtari të vendosë në këtë skenar.Në një parashtresë prej 35 faqesh përpara seancës, ata kërkuan “lirimin e menjëhershëm” të tij nga paraburgimi jo më vonë se ora 17:00 e së hënës.Ata i kanë kërkuar gjithashtu gjyqtarit që të vendosë “sa më shpejt që të jetë e mundur”, pa pritur të hartojë arsyetimin e tij ligjor që ata thonë se mund të publikohej më vonë.Turneu “Australian Open” fillon vetëm shtatë ditë pas seancës dëgjimore të së hënës.Nëse e apelon vendimin qeveriaQeveria australiane me siguri do të apelojë një vendim të tillë, tha Christopher Levingston, një specialist i akredituar në ligjin e migracionit me më shumë se 20 vjet përvojë.Sipas tij nëse rast shteti australian apelon vendimin që mund të jetë në favor të tenistit serb, atëherë ai thotë se: “Z. Gjokoviq do të qëndronte në qendrën e imigracionit”, tha ai në një analizë të rastit.Nëse fiton qeveria australianeNëse seanca shkon në favor të qeverisë australiane, ka të ngjarë të kërkojë të dëbojë Novak Gjokoviqin nga vendi me aeroplanin e parë që është në dispozicion.Të enjten e kaluar, gjykatësi urdhëroi Ministren e Punëve të Brendshme Karen Andreës të mos e largonte Gjokoviqin ndërsa ai kishte apeluar vendimin e autoriteteve australiane për anulimin e vizës së tij.Ky urdhër skadon në orën 16:00 të së hënës (sipas kohës lokale në Australi).Levingston tha se rasti i qeverisë mbështetej në një seksion të ligjit të migracionit që ai beson se “në fund do të shohë z.Gjokoviq të dështojë në aplikimin e tij”.Sipas ligjit, ministri duhet vetëm të tregojë se prania e mbajtësit të vizës “mund, do të ishte ose mund të jetë” një rrezik për shëndetin, sigurinë ose rendin e australianëve.Por edhe nëse qeveria fiton, ylli serb i tenisit mund të apelojë vendimin.Në rast se Gjokoviq apelonNëse gjyqtari hedh poshtë apelimin e Novak Gjokoviq, mund të ketë një sfidë tjetër.“Nëse ai humb, ka shumë të ngjarë që të bëhet një apel,” tha John Findley, një avokat që fokusohet në çështjet e migracionit, familjes, biznesit dhe taksave.Në atë skenar, avokatët e Gjokoviqit do të duhet të argumentojnë se ka pasur një gabim dhe ndoshta të vënë në pah ndonjë pikë të paprovuar të ligjit, shtoi ai.Por edhe nëse paraqitet një apel i tillë, Gjokoviq nuk do të jetë në gjendje të ecë i lirë derisa rasti është i argumentuar, tha Levingston.Ndërsa gjyqtari mund të lejojë një apel, ai nuk mund të urdhërojë qeverinë të japë një vizë që i lejon Gjokoviqit të dalë nga paraburgimi, tha Levingston.Ministria e Punëve të Brendshme të Australisë mund të japë një vizë të tillë, tha ai.Por ajo nuk ka gjasa ta bëjë këtë duke pasur parasysh pozicionin e qeverisë për rastin e tij dhe ndikimin politik të një vendimi për ta liruar atë."
"Kryetari i Obiliqit infektohet me COVID-19
Kryetari i Komunës së Obiliqit, Xhafer Gashi, ka bërë të ditur se ka rezultuar pozitiv me COVID-19.Gashi ka njoftuar se gjendja e tij shëndetësore është stabile dhe se gjendet në vetizolim.“Përkushtimi dhe puna në shërbim të qytetarëve po vazhdon me intensitetin e njëjtë ndërsa unë do të punoj nga shtëpia deri në stabilizimin e gjendjes shëndetësore. Meqë përhapja e këtij virusi ka filluar të shënojë ngritje,kërkoj që të respektoni rekomandimet e institucioneve shëndetësore!”, ka shkruar kryetari Gashi.Ditëve të fundit rastet e reja me COVID-19 kanë pësuar ngritje.Në 24 orët e fundit janë regjistruar 304 raste pozitive me COVID-19."
"Mbi 19 mijë qytetarë të Kosovës kanë marrë dozën përforcuese të vaksinës kundër COVID-19
Sipas Ministrisë së Shëndetësisë, 2,117 është numri i dozave të treta të administruara deri më sot në Kosovë.Ndërkaq që nga marrja e vendimit për dhënien e dozave përforcuese, mbi 19 mijë (19,084) qytetarë janë vaksinuar.Në 24 orët e fundit janë dhënë 2.103 doza të vaksinës kundër COVID-19.Kurse prej fillimit të vaksinimit në të gjitha qytetet e Kosovës janë dhënë 1.692.762 doza të vaksinës.Deri më sot 789.946 qytetarë janë vaksinuar me dozën e dytë.Sipas MSh, qytetarët e moshës 21 deri në 40 vjet prijnë në imunizim, saktësisht deri më sot janë vaksinuar 627,678 qytetarë të kësaj moshe me një apo dy doza të vaksinës.Në dhjetor, Kosova ka filluar me dhënien e dozës së tretë dhe asaj përforcueses kundër COVID-19.Në Kosovë jepen vetëm vaksinat Pfizer/BioNTech dhe AstraZeneca – të dyja të miratuara nga Agjencia Evropiane e Barnave dhe Organizata Botërore e Shëndetësisë.Procesi i vaksinimit në Kosovë filloi më 29 mars 2021."
"Haradinaj fajëson Qeverinë Kurti për interesimin e qytetarëve për të dalë jashtë vendi
Lideri i Aleancës për Ardhmërinë e Kosovës (AAK), Ramush Haradinaj, ka kërkuar koment nga kryeministri Albin Kurti për numrin  e madh të qytetarëve që kanë aplikuar për viza pune për të dalë jashtë vendit.Sipas Haradinajt, qytetarët duan të ikin sepse Qeveria nuk po tregon aftësi për ringjalljen ekonomike. Ai shton se qytetarëve u është vjedhur shpresa përmes “tenderomanisë, tenderëve njëburimor, klientelizmit, politizimit të bordeve dhe punësimeve të familjarëve të funksionarëve” të Lëvizjes Vetëvendosje.Ai thotë se qytetarë të profesioneve të ndryshme po duan ta lëshojnë vendin, sepse, sipas tij, Qeveria nuk e ka në agjendë ligjin e pagave por luftën kundër sindikatave.“A ka kryeministri ndonjë koment? 56000 qytetarë të Kosovës për një muaj kanë aplikuar për viza pune për të dalë jashtë vendi, vetëm në njërën nga ambasadat. Përse kjo heshtje? A nuk ishit ju qeveria e shpresës? Përse kaq shumë qytetarë ia mësyejnë ta lëshojnë vendin? Ata duan të ikin sepse qeveria nuk po tregon aftësi për ringjalljen ekonomike, përkundrazi, po e fundosë dita ditës edhe më shumë ekonominë edhe ashtu në krizë”, ka shkruar ish-kryeministri Haradinaj në rrjetin social “Facebook”, të dielën.Haradinaj thotë se qytetarët po ikin nga vendi sepse kjo qeveri me Albin Kurtin kryeministër po tentojnë që Kosovën ta shndërrojnë në Venezuelë.“Qeveria e këtij Kryeministri, me politika të majta ekstreme, frikësoi kapitalin vendor duke e nxjerrë jashtë dhe duke u ulur shuma e investimeve. Ajo përpos se nuk e përkrahu, krijoi armiqësi me sektorin privat. Qytetarët po ikin nga vendi sepse kjo qeveri e ky kryeministër po tentonjnë që Kosovën ta shndërrojnë në Venezuelë. Me politikat majtiste ekstreme, ngjalljen e sentimentit anti-amerikan, ata po shkojnë rrugës së Chavez-it”, shprehet tutje kreu i AAK-së.Shkak i ikjeve të qytetarëve sipas Haradinajt është edhe për “ndëshkimet” me reduktime të energjisë e fatura të fryra.“Qytetarët po ikin sepse po ndëshkohen me reduktime të energjisë e fatura të fryra për energjinë që qeveria e blenë po me paratë e tyre, përderisa qytetarëve në veri të vendit, iu paguan dhjetëra milionë për energji. Ata refuzuan dhe shkatërruan mundësinë e artë, që Kosova të bëhet fuqi energjetike në rajon, duke refuzuar edhe  Kosovën e re edhe gazin amerikan, veç për të blerë energji me çmime  dhjetëfish më të larta nga mafia energjetike”, ka deklaruar ai.“Në fakt, kjo qeveri po e lufton secilin që nuk mendon si kreu i saj, por kjo do t’i kthehet bumerang dhe nuk do të mund ta shpëtojnë militantët imagjinarë të internetit. Mbi 50 mijë qytetarë po tentojnë ta braktisin vendin. Ky është një fakt pikëllues, është një alarm për Kosovën. Është tregues se kjo qeveri, nuk ka as vizion, as dije e as veprime qeverisëse”, ka përfunduar Haradinaj."
"Ambasadori i ri amerikan mbërrin në Kosovë
Ambasadori i ri i Shteteve të Bashkuara të Amerikës (ShBA), Jeff Hovenier, ka mbërritur sot në Kosovë.Këtë e ka bërë të ditur i ngarkuari i deritashëm me punë në ambasadën e ShBA-së në Prishtinë, Nicholas Giaxobbe, teksa njoftoi se e ka pritur ambasadorin Hovenier.“Sot mirëprita në Prishtinë ambasadorin e emëruar Jeff Hovenier. Ka qenë një nder të shërbej si i Ngarkuar me Punë gjatë disa muajve të fundit”, ka shkruar Giaxobbe në rrjetin social “Twitter”.Ambasadori Hovenier njoftoi se do t’i dorëzojë letrat kredenciale gjatë ditës së nesërme.Jeffrey M. Hovenier ka shërbyer si zëvendësambasador i Shteteve të Bashkuata në Ankara të Turqisë.Nga gushti 2018 deri në korrik 2019 ai ka qenë i ngarkuari me punë në atë ambasadë.Më herët, ai ishte zëvendësshef në detyrë i Misionit dhe ministër këshilltar për Çështjet Politike në Ambasadën amerikane në Berlin të Gjermanisë.Ai ka shërbyer gjithashtu në misionet e Shteteve të Bashkuara në Kroaci, Greqi, Panama, Paraguai dhe Peru; në Organizatën për Siguri dhe Bashkëpunim në Evropë (OSBE). Today I welcomed Ambassador-designate Jeff Hovenier to Pristina. It has been an honor to serve as Chargé d’Affaires for the past several months. Continue to follow @UsAmbKosovo for updates on Ambassador Hovenier’s first weeks, including his credentialing ceremony tomorrow. pic.twitter.com/HUlx0koVRP— Chargé d’Affaires Nicholas J. Giacobbe, Jr (@USAmbKosovo) January 9, 2022"
"Miratimi i ligjeve, dështimi i Ministrisë së Kulturës në vitin 2021
Ministria e Kulturës Rinisë dhe Sportit ka dështuar të dërgojë në Kuvendin e Kosovës për miratim një sërë projektligjesh që rregullojnë fushën e kulturës, disa të parapara për 2021.Për vite me radhë MKRS ka premtuar plotësim – ndryshimin, mandej edhe bërjen e disa ligjeve të kulturës.Projektligji për Kinematografinë është rikthyer në pikën zero. Kurse ai për Trashëgiminë Kulturore do të vazhdojë të mbesë në sirtarët e ministrisë.Projektligji për teatrot, ai për Filharmoninë, Operën dhe Baletin, për draftimin e të cilëve u investuan para dhe mjaft kohë, do të hidhen në “kosh”. Ministria ka vendosur që këto projektligje të shkrihen në Projektligjin unik të Kulturës.Vetëm projektligji për arkivat, pas propozimit të MKRS-së, me miratim të Qeverisë së Kosovës është dërguar në Kuvend për diskutim publik, në fund të dhjetorit 2021.Por, pavarësisht dështimit, Hajrulla Çeku, ministër i Kulturës, Rinisë dhe Sportit, thotë se gjatë vitit 2022 do të rrumbullakohen të paktën dy prej ligjeve kryesore kulturore.Në anën tjetër, opozita kritikon ministrinë për qasjen dhe për mungesën e vullnetit në miratimin e ligjeve për kulturë.Ligji unik për Kulturën Ministri i Kuturës, Rinisë dhe Sportit, Hajrulla Çeku, deklaroi gjatë konferencës së fund vitit 2021 se Ligji për Kinematografi dhe ai për kulturën do të finalizohen gjatë 2022, kurse ai për trashëgiminë kulturore mbete peng i partive serbe.“Ligji për Kinematografinë është tërhequr dhe rikthyer për diskutim, ndërsa Ligji për Trashëgiminë Kulturore mbetet peng i Listës serbe (partive serbe), e cila vazhdimisht është duke keqpërdorur trashëgiminë kulturore për qëllime politike”, ka thënë ndër të tjerash Çeku.Çeku ka thënë se MKRS është në fazën e fillim të hartimit të Ligjit unik për Kulturë.Sipas tij, me miratimin e këtij ligji do të pushojnë së funksionuar të gjitha ligjet tjera që rregullojë fushat të caktuar të kulturës, përveç atij për Trashëgiminë Kulturore dhe për Kinematografi.“Me prioritet po trajtohen Projektligji unik të Kulturës, është formuar edhe grupi punues. Do të punojmë që ky projektligj dhe ai për Kinematografinë të finalizohen gjatë 2022”, ka thënë ministri Çeku.“Neglizhenca” ndaj kornizës ligjoreNë anën tjetër deputetë dhe ish-ministra të Kulturë kanë kritikuar MKRS-në, për neglizhencë dhe mosqasjen e duhur ndaj kornizës ligjore të kulturës.Ish-ministrja e Kulturës, Vlora Dumoshi, deputete e Kuvendit të Kosovës nga LDK-ja, ka thënë për KALLXO.com se ministri Çeku nuk ka arritur të procedojë për miratim, në qeveri e pastaj në Kuvend, asnjë projektligj.“Për këtë, ne në Komisionin për Arsim, Shkencë, Teknologji, Inovacion, Kulturë, Rini dhe Sport, në të cilin jam anëtare si deputete, kemi bërë vërejtje, pasi pothuajse të gjitha projektligjet ishin të gatshme, të përfunduar dhe draftuar nga profesionistë të fushave përkatës dhe ekspertëve ligjorë”, ka thënë Dumoshi.Ndërkaq, Kujtim Gashi, ish-ministër i Kulturës nga radhët e PDK-së ka potencuar për KALLXO.com se shumë prej projektligjeve të cilat mbetën të tilla në 2021 ishin draftuar dhe kishin përfunduar të gjitha procedurat paraprake, para se të dërgoheshin për miratim, gjatë kohës sa ai ishte ministër.“Fatkeqësisht jemi duke parë një neglizhencë totale sa i përket kësaj kornize ligjore e cila, përveç që është e nevojshme është gjithsesi edhe urgjente, për faktin se një pjesë e madhe e institucioneve të kulturës ende nuk e kanë një kornizë të qartë të ligjeve ose kanë dhe punojnë me ligje të vjetra”, ka thënë Kujtim Gashi, ish-ministër i Kulturës.Ligjet nga koha e UNMIK-ut Shumë prej ligjeve me të cilat rregullohet fushëveprimtaria e disa institucioneve të kulturës janë nga koha e UNMIK-ut.Ligji për Kinematografinë është miratuar në vitin 2004. Në vitin 2016 dështoi miratimi i plotësin-ndryshimit të këtij ligji. Në fund të vitit 2021, MKRS dorëzoi për diskutim publik draftligjin e ri, por u detyrua ta kthejë në pikën zero, pas vërejtjeve të kineastëve.Ligji për Trashëgiminë Kulturore është miratuar në vitin 2006. Pas vitit 2008 nisi ndryshim-plotësimi i këtij ligji, por deri më tani MKRS nuk ka bërë publik ndonjë draft të ri të këtij ligji.Ligji për Filharmoninë, Operën dhe Baletin është miratuar në vitin 2006. Vite më parë MKRS nisi plotësim-ndryshimin e këtij ligji. Por, vitin që shkoi ministria vendosi që fushëveprimtaria e këtyre tri institucioneve të rregullohet brenda Ligjit unik për Kulturën.Gjatë vitit 2021 MKRS ka nisur hartimin e Projektligjit unik për Kulturën. Sipas ministrisë, Ligji për Kulturën do të shkrijë brenda vetës të gjitha ligjet për kulturës, përjashtuar atë për Kinematografinë dhe Trashëgiminë Kulturore. MKRS synon që deri në fund të vitit 2022 ky projektligj të jetë gati për miratim në Kuvendin e Kosovës.       "
"Ministria e Mjedisit financoi projekte që nuk kishin leje ndërtimore e as pëlqim mjedisor
Rregullimi i shtratit të lumit “Krena” në Gjakovë, projekt i financuar nga Ministria e Mjedisit, Planifikimit Hapësinor dhe Infrastrukturës (MMPHI), ishte bërë pa marrë pëlqim ujor, mjedisor si dhe pa leje ndërtimore.Përveç këtyre shkeljeve, grup punues i formuar nga ministri i Mjedisit, Planifikimit Hapësinor dhe Infrastrukturës për shqyrtimin e projekteve kapitale në fushën e ujërave të financuara nga Ministria, ka gjetur se pranimi teknik i punëve të realizuara nuk ishin bërë sipas kërkesave ligjore.“Tre anëtarët e komisionit për pranimin teknik janë arkitektë, të cilët kanë konstatuar se mungon leja ndërtimore. Përkundër që i mungon leja ndërtimore, e kishin bërë pranimin teknik dhe i ishin mundësuar procesimin për realizimin e pagesave. Në këtë komision nuk ka pasur asnjë inxhinier kompetent të fushës”, thuhet në raportin e Grupit Punues të cilin e ka siguruar KALLXO.com dhe që ishte bërë me qëllim të adresimit të rekomandimeve nga Zyra Kombëtare e Auditimit për përmirësim të kualitetit të projekteve.Projekti është realizuar në tri faza dhe për secilën kishte kontrata të veçanta. Për secilën prej fazave të projektit, përveç kontratës bazë, është nënshkruar edhe nga një aneks-kontratë për punë shtesë.Grupi Punues ka gjetur se inxhinierët projektues nuk i kanë plotësuar kushtet e projektimit të rregullimit të lumenjve.“Bazuar në diplomat e inxhinerëve projektues mund të konstatohet se ata nuk i plotësojnë kushtet për projektimin e rregullimit të lumenjve, pasi që projektimi i rregullimit të lumenjve duhet të mbulohet nga inxhinierët e hidroteknikes, e jo të konstruksioneve”.Raporti ka gjetur se në projektin kryesor mungojnë hidrologjia e regjimit të ujrave; hidraulika e shtratit të lumit; analiza e ngarkesave të kanalizimit fekal; detyrat projektuese si dhe kriteret ekologjike projektuese.Tutje, raporti thotë se faza e tretë e projektit, ka qenë bashkëfinancim në mes të Ministrisë dhe Komunës së Gjakovës. Vlera e bashkëfinancimit për vitin 2018 ka qenë 200 mijë euro dhe ishte nënshkruar më 30 prill 2018, ku po ashtu në këtë datë është nënshkruar edhe Memorandumi i Mirëkuptimit për Bashkëfinancim.“Kontrata për fazën e tretë, parashihet se Ministria financon këtë projekt në vlerë prej 220 mijë euro, ndërsa kontrata e ka vlerën 349 mijë euro. Kontrata është lidhur me datën 25 korrik 2018”, thuhet tutje në raport.Ky raport i Grupit Punues thotë se më 14 dhjetor 2020 është bërë nënshkrimi i një aneks-kontrate dhe pas 4 dite është bërë pagesa e faturës.“Aneks-kontrata ishte në vlerë prej 34 mijë euro. Me 18 dhjetor 2020 është bërë pagesa nga Ministria, pranimi i faturës, aprovimi dhe procesimi për pagesë e kishte bërë Koordinatori i projekteve në kundërshtim me Memorandumin e Mirëkuptimit për Bashkëfinancim, në vend të pagesës së faturës nga Komuna e Gjakovës, koordinatori i projekteve pranon faturën dhe të njejtën e aprovon dhe procedon për pagesë te Ministria”, thuhet në raport.Raporti thotë se shuma e tërësishme e pagesave nga Ministria për fazën e tretë është 384 mijë euro, ndërsa Komuna e Gjakovës për këtë fazë nuk ka paguar asgjë.Projektet që financohen nga ministria nëpër komuna realizohen në bazë të memorandumeve që nënshkruhen e në të cilat parashihet edhe mënyra e financimit, institucioni që i hap procedurat e prokurimit etj.Në faqen e prokurimit elektronik nuk figuron ndonjë tender që është dhënë nga Ministria e Mjedisit për rregullimin e shtratit të lumit Krena. Por, figurojnë kontrata që janë dhënë nga Komuna e Gjakovës nga viti 2018. Kontrata e parë është nënshkruar më 24 korrik të vitit 2018 – “Rregullimi i shtratit të lumit Krena, nga Ura në rrugën “Yllka Domi” deri në Urën e rrugës “Ismail Qemali” Gjakovë – Kontratë dy vjeçare”. Procedurat e tenderimit janë hapur nga Komuna e Gjakovës dhe kontrata e nënshkruar ishte në vlerë 349 mijë euro me kompaninë “Korben”. Për këtë tender kishte një aneks-kontratë. Vlera e saj ishte 34 mijë e 783 euro dhe është nënshkruar rreth dy vjet pas kontratës së parë, me 14 dhjetor 2020, me të njëjtën kompani.Për rregullimin e shtratit të lumit “Krena” është hapur edhe një tender. Më 13 maj 2019 është nënshkruar kontrata në vlerë prej 600 mijë e 600 euro në mes të Komunës së Gjakovës dhe grupit të operatorëve ekonomikë “VB Tofaj dhe Joos Krasniqi”. Më 23 dhjetor 2019 është nënshkruar një aneks-kontratë për këtë tender, me kompaninë “VB Tofaj”, në vlerë prej 59 mijë e 923 euro.Më 9 korrik të vitit 2020 është nënshkruar kontratë për “Rregullimin e shtratit të lumit Krena – Pjesa e tretë” në vlerë prej 788 mijë euro. Procedurat e prokurimit i ka kryer Komuna e Gjakovës dhe kompania fituese e tenderit ishte kompania “VB Tofaj”. Për të njëjtin tender ka edhe një aneks-kontratë tjetër, e cila është nënshkruar më 14 dhjetor 2020 në vlerë 77 mijë euro, me të njëjtën kompani."
"Departamenti i Thesarit i ShBA-së më i shpejtë se gjyqësori i Bosnjës
Millorad Dodik, anëtari serb i Presidencës së Bosnjë e Hercegovinës (BeH), emri i të cilit ishte në listën e personave dhe subjekteve të Departamentit amerikan të Thesarit, të cilët, më 5 janar, u sanksionuan për veprime korruptive, përmendet edhe në një pjesë të raporteve të dorëzuara nga Transparency International në Bosnjë dhe Hercegovinë (TI në BeH) për korrupsion të lartë.Shtetet e Bashkuara të Amerikës kanë vendosur sanksione edhe për Televizionin Alternativ, shtëpi mediatike nga Banja Luka, siç thuhet, për lidhje me Millorad Dodikun.Po të njëjtën ditë sanksione janë vendosur edhe ndaj ish-kryetarit të Këshillit të Lartë Gjyqësor dhe Prokurorial (KLGJP) të Bosnjë e Hercegovinës dhe këshilltarit aktual ligjor të Dodikut, Millan Tegelltija, si dhe ndaj Mirsad Kukiqit, deputet i Lëvizjes për Veprim Demokratik (PDA) në Asamblenë Parlamentare të Bosnjë e Hercegovinës.Ata u futën në listë për shkak të “përfshirjes së tyre në aktivitete të rëndësishme korruptive” dhe u është pamundësuar hyrja në SHBA, thuhet në një komunikatë të Departamentit të Shtetit, të nënshkruar nga Sekretari amerikan i Shtetit, Antony Blinken.Transparency International në Bosnjë e Hercegovinë ka thënë për Radion Evropa e Lirë se e ka raportuar Dodikun për korrupsion që nga viti 2008 dhe për skandale lidhur me ndërtimin e objektit të qeverisë, por edhe për raste të tjera.“Në vitet e fundit kemi pasur disa raportime, të cilat mund të mos kenë pasur lidhje me korrupsionin, por sigurisht me keqpërdorimin e pushtetit, nga njëra anë për shkak të kërcënimeve ndaj votuesve, qytetarëve dhe nga ana tjetër, përgjimeve të opozitës… Në rastet e ngjashme, që asnjëherë nuk kanë çuar diku dhe asnjëherë ndaj tyre, prokuroria, në radhë të parë Prokuroria e Bosnjë e Hercegovinës, nuk ka vepruar”, thotë Ivana Korajlliq, drejtoreshë ekzekutive e Transparency International në Bosnjë dhe Hercegovinë.Hetimet e mëparshme kundër DodikutDodik nuk është gjetur asnjëherë para drejtësisë vendore si i akuzuar për vepra të korrupsionit.Në vitin 2009, Agjencia për hetim dhe mbrojtje e Bosnjë e Hercegovinës (SIPA) mori në bisedë informative rreth 100 persona, të cilët ndërlidheshin me raportin kundër Millorad Dodikut dhe 15 të tjerëve të dyshuar për manipulim tenderësh, tejkalime të panevojshme të kostove dhe pastrim parash, gjatë ndërtimit të Selisë administrative të Qeverisë së Republikës Sërpska, ndërtesës për Radio Televizionin e Republikës Sërpska dhe pjesës së autostradës E 661 Gradishka – Banja Llukë.Ata u akuzuan për dëmtim të buxhetit të Republikës Sërpska dhe shpërdorim të rreth 75 milionë eurove.Zyra e Prokurorit të Bosnjë e Hercegovinës ia dorëzoi çështjen Zyrës së Prokurorit të Posaçëm të Republikës Sërpska, e cila pezulloi të gjitha hetimet kundër Millorad Dodikut, në dhjetor të vitit 2011, për shkak të mungesës së provave.Ivana Korajlliq thekson se kur bëhet fjalë për zyrtarët më të lartë dhe liderët e partive politike në Bosnjë e Hercegovinë, rastet kundër tyre, madje edhe kur iniciohen procese gjyqësore, zgjasin me vite dhe shpeshherë nuk çojnë në vendime përfundimtare.“Ata që duhet të ndiqen kanë kontroll mbi drejtësinë. Ajo që shohim në shumicën e rasteve është se të gjitha këto raporte refuzohen menjëherë, urdhrat për të mos kryer hetime jepen automatikisht, ndërkaq që nga ana tjetër, derisa për disa raportime, ndonëse janë dorëzuar më shumë se tre vjet më parë, ne nuk kemi përgjigje”, ka thënë Korajlliq.Svetllana Ceniq, ish-ministre e Financave në Qeverinë e Republikës Sërpska (një nga dy entitetet në BeH) dhe analiste ekonomike, beson se me këtë çështje do të duhej të ishin marrë institucionet e Bosnjë e Hercegovinës dhe jo ato amerikane.“Do të doja më shumë që me të gjitha këto çështje – me akuza të rënda në shpjegimin – të ishte marrë gjyqësori i Bosnjë e Hercegovinës, që të dëshmohet se ka sundim të ligjit në Bosnjë e Hercegovinë, që të kemi punën e këtyre organeve hetuese dhe kontrolluese dhe jo që dikush tjetër të na thotë se sa i kemi zyrtarët të korruptuar”, tha Ceniq për Radion Evropa e Lirë.Rastet Tegelltija dhe KukiqMilan Tegeltija dha dorëheqjen nga posti i kryetarit të kryetarit të Këshillit të Lartë Gjyqësor dhe Prokurorial në dhjetor të vitit 2020, pasi anëtarët e Këshillit votuan konkluzën, me të cilën bënin thirrje për dorëheqjen e tij.Në vitin 2019, Tegelltija ishte pjesë e aferës “Patkoi”. Ai ndërlidhej me veprimet korruptive, gjegjësisht, se nëpërmjet ndërmjetësve, përndryshe zyrtarë të SIPA-s, kontraktonte klientë të cilëve duhej t’u “përshpejtoheshin” rastet në gjyqësorin e Bosnjë e Hercegovinës.Kjo u publikua në video-regjistrim, por Tegelltija, në fund, është shpallur i pafajshëm, ndërkaq në këtë rast është paraqitur si dëshmitar.Në shkurt të vitit 2021, Tegelltija u bë këshilltar i Millorad Dodikut.Mirsad Kukiq, duke përdorur pozitën e tij zyrtare si drejtor i kompanisë publike, Miniera Banoviqi, si dhe deputet i Asamblesë Parlamentare, “mori pjesë në aktivitete korruptive duke përdorur ndikimin e tij politik dhe pozitën e tij zyrtare për përfitime personale”, thuhet në deklaratën e Departamenti të Shtetit.Aty shtohet se ka informacione të besueshme se Kukiq ka keqpërdorur fondet publike për përfitime personale dhe ka ndërhyrë në vendimet për punësim dhe emërime, për të realizuar përfitime politike.Ai është dënuar me një vit burgim nga Gjykata Komunale në Sarajevë për ndërmjetësim në punësim në ndërmarrjet publike.Gjyqësori në Bosnjë e Hercegovinë dhe korrupsioniNë vitin 2021, në Bosnjë e Hercegovinë u ngrit vetëm një aktakuzë për korrupsion të lartë, për një rast më shumë se 10 vjet të vjetër, sipas Transparency International në Bosnjë e Hercegovinë.Bëhet fjalë për rastin e ministres shtetërore të Sigurisë, Sellma Cikotiq, e cila akuzohet se nga viti 2009 deri në vitin 2011, derisa po kryente detyrën e ministres së Mbrojtjes të Bosnjë e Hercegovinës, e ka keqpërdorur pozitën zyrtare, duke favorizuar blerësin në dëm të ministrisë, me rastin e eksportimit dhe shitjes së pajisjeve të tepërta ushtarake të vjetruara.Sipas aktakuzës, ajo e ka dëmtuar buxhetin e Bosnjë e Hercegovinës në shumën prej rreth 9,7 milionë KM (rreth 4,85 milionë euro), ndërsa për të tjerët ka siguruar përfitime pasurore disa milionëshe.“Kjo flet për efikasitetin, por edhe për qasjen shumë selektive në procedimin e rasteve të korrupsionit. Ne ende kemi afera të mëdha si për shembull atë të Bankës Bobar, ku njerëzit janë ende në gjyq dhe njëkohësisht kryejnë funksione të larta në shtet, për të mos përmendur se përgjegjësit më të mëdhenj në të gjitha këto afera janë të paprekshëm dhe nuk do të përfshihen kurrë në ato aktakuza”, thotë Korajlliq.Prokuroria e Bosnjë e Hercegovinës njoftoi më 4 janar se Departamenti i veçantë për krimin e organizuar, krimin ekonomik dhe korrupsionin, në vitin 2021 ngriti aktakuza në 151 raste kundër 278 personave.Ky departament merrej me luftën kundër krimit të organizuar, terrorizmit, korrupsionit, krimit financiar, si dhe rastet e lidhura me migrimin ilegal dhe kontrabandën ndërkombëtare të emigrantëve.Kjo prokurori shton se kanë iniciuar aktivitete në Departamentin kundër korrupsionit, të cilat kanë rezultuar me aktakuza, si dhe me hetime aktive, në të cilat pritet të merren vendime prokuroriale në muajt e ardhshëm.Megjithatë, Gjykata e Bosnjë dhe Hercegovinës thotë se gjyqësori ka dështuar t’i përgjigjet sfidave të korrupsionit.Gjyqtari i kësaj gjykate, Branko Periq, vlerëson për Radion Evropa e Lirë se për këtë arsye edhe vetë gjyqësori është bërë i korruptuar.“Gjyqësori është në rrëmujë, në fakt nuk ka treguar aftësi për t’u marrë me kriminalitetin serioz dhe korrupsionin. Këto janë probleme të sistemit, organizimit dhe aftësive profesionale, si dhe mbështetjes së qeverisë për drejtësinë”, vlerëson Periq.Ai përkujton që gjyqësori i Bosnjë e Hercegovinës e ka amnistuar Millan Tegelltijan dhe ka treguar që sistemi nuk është në gjendje që të merret me korrupsionin në gjyqësor e lëre më me korrupsionin në shoqëri.Ai shton që Bosnjë e Hercegovina nuk ka mësuar asgjë të re nga shpallja e sanksioneve.“Kemi dëgjuar nga administrata amerikane atë që edhe ne vetë e dimë, politikat tona i kanë rrënuar institucionet shtetërore dhe janë shndërruar në organizata kriminale. Shoqëria mbahet mbi korrupsionin, korrupsioni është një vend i zakonshëm i shoqërisë në Bosnjë e Hercegovinë”, thotë Periq.Nga Transparency International vlerësojnë se në qoftë se do të listonin zyrtarët që ishin të përfshirë në korrupsion, do të kishin një listë që do të përfshinte pothuajse të gjithë zyrtarët e rangut më të lartë në Bosnjë e Hercegovinë. Ata shtojnë se është pikëpyetje se kush do të mbetej jashtë kësaj liste.“Kjo flet më së miri për atë se sa është i pranishëm korrupsioni, si dhe nga ana tjetër, sa pak po bën gjyqësori për këtë çështje. Për vite me radhë, Transparency International ka paraqitur denoncime në prokuroritë e niveleve të ndryshme, në lidhje me format e ndryshme të korrupsionit, që nga abuzimet në prokurimet publike e deri te shpërdorimi i detyrës, madje edhe disa gjëra të tjera që kanë të bëjnë me parregullsitë zgjedhore”, thekson Korajlliq.Çka pas sanksioneve?Ceniq vlerëson se “nuk duhet tallur” me sanksionet e reja ndaj Dodikut, sepse, siç thotë ai, politikën e SHBA-së do ta pasojnë të gjitha shtetet që dëshirojnë të mbesin në marrëdhënie të mira me të.“Këto janë sanksione të zgjeruara kur është fjala për Millorad Dodikun, sepse për sa i përket Ministrisë së Financave, pra Thesarit, kjo megjithatë është më serioze. Do të thotë, ky është kartoni i dytë i verdhë, do ta quaja kështu, sepse ka një të tretë që eliminon plotësisht”, thotë Ceniq.Ajo vlerëson se të qenët në “listën e zezë” të Departamentit të Thesarit, kufizon hapësirën e manovrimit dhe se pas heroizmit fillestar dhe kremtimit të ditës antikushtetuese të Republikës Sërpska, pason kthjellimi.Nga Transparency International në Bosnjë e Hercegovinë thonë se kjo nuk do të jetë një nxitje për institucionet e Bosnjë e Hercegovinës për t’u marrë me korrupsionin, por që gjithçka do politizohet dhe përdoret në fushatë elektorale.“Vendimtare do të ishte nëse vendet evropiane do t’i bashkoheshin (vendosjes së sanksioneve), megjithëse nuk ka konsensus në nivel të BE-së, por anëtarët individualë kanë mekanizma të caktuar. Kjo do të kishte shumë më tepër efekt për zyrtarët në Bosnjë e Hercegovinë dhe për kompanitë që janë të lidhura me ta”, thotë Korajlliq.Ajo vlerëson se lufta kundër korrupsionit është diçka me të cilën duhet të merret vetë Bosnjë e Hercegovina dhe jo dikush nga jashtë.Kush tjetër është nën sanksionet e SHBA për korrupsion?Nikolla Shpiriq, nënkryetar i Dhomës së Popullit në Parlamentit e Bosnjë e Hercegovinës, deputet i partisë SNSD-së në krye të së cilës është Dodiku, u përfshi në “listën e zezë” të SHBA-së në shtator të vitit 2018, siç thuhet, për përfshirje në korrupsion të konsiderueshëm.Në listën e personave të ndaluar për të hyrë në Shtetet e Bashkuara të Amerikës janë edhe bashkëshortja e tij Nada, djali Aleksandar dhe vajza Jovana.Dy vjet pasi u fut në listë, më 22 shtator 2020, Shpiriq u emërua për një periudhë katërvjeçare në Komisionin parlamentar për përzgjedhjen dhe mbikëqyrjen e Agjencisë për parandalimin e korrupsionit dhe koordinimin e luftës kundër korrupsionit në Bosnjë e Hercegovinë.Amir Zukiq, ish-deputet i shtetit dhe sekretar i përgjithshëm i Partisë për Veprim Demokratik (SDA), u shtua në këtë listë në vitin 2020, për shkak të përfshirjes së tij në korrupsion të rëndë.Në “listat e zeza” të SHBA-së gjenden edhe persona të tjerë, të cilët janë sanksionuar për arsye të tjera. Ata akuzohen dhe dënohen për krime lufte, të dyshuar për aktivitete terroriste ose krim të organizuar.Sanksionet amerikane nënkuptojnë ndalimin e hyrjes në SHBA dhe ngrirjen e aseteve dhe financave në territorin e SHBA-së. Qytetarëve amerikanë u ndalohet të marrin pjesë në transaksione me personat që janë në listën e sanksioneve.Deri më tani, SHBA-ja ka vendosur sanksione kundër 190 individëve dhe subjekteve (grupe ose organizata) nga Ballkani Perëndimor."
"Projektligji që mbanë ‘mister’ numrin e ministrive  
9 muaj pas ardhjes në pushtet, qeveria Kurti ka miratuar projektligjin për Qeverinë. Ky projektligj pritet të rregullojë organizimin dhe funksionimin e Qeverisë së Kosovës, mënyrën e punës dhe procedurat e vendimmarrjes në Qeveri.Numri i madh i ministrave dhe zëvendësministrave në të kaluarën ka qenë shpesh herë temë diskutimi për faktin se si kjo çështje nuk rregullohet me ligj.Projektligji për qeverinë i miratuar së fundi nga qeveria Kurti nuk parasheh përcaktimin e numrit të zëvendëskryeministrave, ministrave, zëvendësministrave dhe të këshilltarëve politik në kabinetin qeveritar.Mirëpo sipas projektligjit, kjo mund të bëhet ndaras përmes një rregullore të veçantë që mund të miratohet në qeveri.“Numri i anëtarëve të Qeverisë dhe të emëruarve të tyre, si dhe fushat e përgjegjësisë administrative të ministrive përcaktohen me rregullore të propozuar nga Zyra e Kryeministrit dhe të miratuar nga Qeveria”, thuhet në projektligj.KALLXO.com ka dërguar pyetje në zyrën për media të qeverisë së Kosovës, për të marrë informacione se deri ku kanë shkuar punët me këtë rregullore si dhe çfarë parasheh kjo rregullore.Zëdhënësi i qeverisë, Përparim Kryeziu në një përgjigje për KALLXO.com, ka thënë përcaktimi i numrit të ministrive në projektligjin për Qeverinë do të çonte në shpërputhje me Kushtetutën.“Përcaktimi i numrit të ministrive në projektligjin për Qeverinë do të çonte në shpërputhje me Kushtetutën. Të njëjtën gjë e konfirmon edhe Opinioni i Komisionit të Venedikut. Pas miratimit në Kuvend, Qeveria do të procedojë me përmbushjen e obligimeve të veta ligjore dhe do të hartojë të gjitha aktet nënligjore që parasheh ky Ligj”, ka thënë ai.Qeveria Haradinaj kishte përgatitur një projektligj të tillë për Qeverinë, në të cilën përcaktohej paraprakisht numri i ministrive që do të ketë qeveria dhe numrin e zëvendësministrave e këshilltarëve politik në kabinetet qeveritare.Neni 4 i projektligjit për qeverinë i përgatitur nga Qeveria Haradinaj në atë kohë, kishte paraparë përbërjen e qeverisë, duke filluar nga numri i ministrive, ministrave, zëvendësministrave si dhe përfshirjen e minoriteteve në përputhje më Kushtetutën, mirëpo nuk përmendej fare përfshirja e grave.Sipas atij projektligji, qeveritë e Kosovës do të kishin maksimumi 17 ministri apo 15 ministri plus dy varësisht nga koalicioni.Mirëpo iniciativa e asaj kohe ishte kthyer mbrapsht, pas interpretimit të Komisionit të Venedikut.Komisioni i Venecias kishte rekomanduar që të shmanget përdorimi i numrit të limituar për ministritë  duke theksuar se Qeveria duhet të ofroj arsye të argumentuara se përse duhet të rritet numri i ministrive.Komisioni i Venecias iu është referuar nenit 96, pika 2 të Kushtetutës së Kosovës, i cili thotë se “ Numri i anëtarëve të Qeverisë përcaktohet me aktin e brendshëm të saj”.Sipas Komisionit të Venecias, nëse ky nen interpretohet në atë mënyrë që e përjashton Kuvendin nga mundësia për të vendosur për numrin e ministrive dhe kjo mbetet në fuqinë e Qeverisë, atëherë kërkohet që Projektligji për Qeverinë të mos përmend numrin maksimal të ministrive.Komisioni i Venecias po ashtu kishte kërkuar që në Ligjin për Qeverinë duhet marrë parasysh respektimin e barazisë gjinore, siç është e paraparë me Kushtetutën e Kosovës, traktatet e OKB-së, traktatet e Gjykatës Evropiane për të drejtat e njeriut si dhe rekomandimin e Komitetit të Ministrave të Këshillit të Evropës.Sipas këtij opinioni, përderisa Kosova nuk është palë e këtyre traktateve, këto rekomandime janë të pasqyruar në Kushtetutën e Kosovës dhe duhet që të përfshihen në ligjet në fuqi.“Republika e Kosovës siguron barazinë gjinore si vlerë themelore për zhvillimin demokratik të shoqërisë, mundësi të barabarta për pjesëmarrje të femrave dhe meshkujve në jetën politike, ekonomike, sociale, kulturore dhe në fushat të tjera të jetës shoqërore”, paracaktohet në nenin 7, paragrafin 2 të Kushtetutës së Kosovës.Në bazë të Kushtetutës së Kosovës, ‘Ministritë dhe organet e tjera ekzekutive themelohen, sipas nevojës, për kryerjen e funksioneve brenda kompetencave të Qeverisë. Numri i anëtarëve të Qeverisë përcaktohet me aktin e brendshëm të saj’.Zëdhënësi i qeverisë, Përparim Kryeziu tha për KALLXO.com se ‘Qeveria do të vazhdojë funksionimin në bazë të strukturës aktuale të ministrive e kabinetit qeveritar, sipas akteve nënligjore në fuqi’.Në bazë të rregullores për fushat e përgjegjësisë administrative të zyrës së kryeministrit dhe ministrive, qeveria ka 15 ministri, por nuk është i përcaktuar numri se deri në sa ministra e zëvendësministra mund të ketë një qeveri.Qeveria Kurti 2, nga 15 ministri, vetëm 5 udhëhiqen nga gratë. Poashtu janë 2 zëvendëskryeministre, Donika Gërballa dhe Emilia Rexhepi.Projektligji për qeverinë i miratuar së fundi në qeveri pritet të përcaktoj edhe përfaqësimin e barabartë gjinore në pajtim me Kushtetutën si dhe përfaqësimin e komuniteteve në përbërjen e qeverisë.Përveç kësaj, projektligji për qeverinë pritet të përcaktoj edhe mënyrën sesi emërohen këshilltarët politik, si dhe këshilltarët e jashtëm politik, por pa treguar numrin e tyre.“Këshilltari politik emërohet me vendim drejtpërdrejt nga Kryeministri, zëvendëskryeministri dhe ministri, (në tekstin e mëtejmë: eprori) dhe i pushon mandati me përfundimin e mandatit të eprorit të tyre, nëse kjo marrëdhënie e punës nuk ndërpritet më herët”, thuhet në projektligj.Sipas projektligjit qeveria po ashtu mund të themelojë trupa qeveritare për të ndihmuar dhe lehtësuar punën e saj.“Themelimi i trupave qeveritare, përveç në rastet kur kërkohet ose autorizohet me ligj, arsyetohet me plotësimin e kritereve të domosdoshmërisë, duke përfshirë në veçanti programin e Qeverisë dhe kompleksitetin e tij, efikasitetin ekonomik, efektivitetin, vlerën për para, parandalimin e tepricës dhe proporcionalitetin”, thuhet në projektligj.Me projektligjin e ri nuk parashihet emërimi i ministrave pa portofol si dhe i koordinatorëve nacional.Pozita e koordinatorit nacional në Kosovë, ishte mbajtur në qeverinë e udhëhequr nga Ramush Haradinaj.Haradinaj gjatë mandatit të tij, kishte emëruar disa koordinator nacional paga e së cilëve ishte e njejtë me një të ministri.Në mes tyre kishte qenë edhe Koordinatorit Nacional për Kulturë, Arsim, Rini dhe Sport në Qeverinë e Kosovës, Rexhep Hoti.Të njëjtën fushë e kishte udhëhequr edhe ministri i Kulturës, Rinisë dhe Sportit.Poashtu, një pozitë e ngjashme ishe shpikur edhe për pozitën e Koordinatorit për ndryshime klimatike dhe çështje të ambientit. Në këtë pozitë ishte emëruar djali i ish presidentit Ibrahim Rugova, Mendim Rugova.Të njëjtat çështje ishin menaxhuar edhe nga Ministria e Mjedisit dhe Planifikimit Hapësinor në atë kohë.Qeveria Kurti nuk është qeveria e parë që ka miratuar projektligj për qeverinë, mirëpo nëse ky projektligj votohet në Kuvend, atëherë qeveria Kurti do të jetë e para me ligj për qeverinë."
"Shpejtim Bulliqi tenton ndikimin në senatorët e UP-së për avancimin e një asistenti
Kryetari i komunës së Podujevës, Shpejtim Bulliqi që në të njëjtën kohë ushtron edhe detyrën e profesorit të Gjeografisë në Universitetin e Prishtinës, Shpejtim Bulliqi po tenton të shtrijë ndikimin e tij në senatin e Universitetit të Prishtinës, duke rekomanduar asistent.Në një email që e ka siguruar KALLXO.com, që është shkruar nga Shpejtim Bulliqi, e drejtuar për rektorin e Universitetit të Prishtinës, Naser Sahiti dhe Senatit të UP-së,  ai ka ‘rekomanduar’ që një kandidat për asistent në lëndën e Gjeografisë Fizike në UP, të pranohet.UP kishte hapur konkurs për asistent në Departamentin e Gjeografisë në Fakultetin e Shkencave Matematiko-Natyrore (FSHMN).Në këtë konkurs kishin aplikuar gjithsej 3 kandidatë. Tropikë Agaj ishte renditur e para, si më e vlerësuara nga komisioni vlerësues, Arsim Nuli ishte renditur i dyti, ndërsa Leotrim Krasniqi i treti.Bulliqi ka ‘rekomanduar’ që në këtë konkurs të pranohet Arsim Nuli, pasi sipas tij, në kohën kur Nuli ka qenë asistent i Bulliqit, ka kryer punën ‘në mënyrë profesionale’.Fillimisht, Bulliqi në shkresën e dërguar rektorit Sahiti dhe Senatit të UP-së, thotë se duke marrë parasysh se pozita e asistentit ka qenë e kërkuar edhe nga ai dhe duke marrë parasysh ecurinë e këtij konkursi, ka dhënë mendimin e tij në lidhje me këtë çështje.“Unë Shpejtim Bulliqi, me përgjegjësi morale dhe juridike deklaroj se Arsim Nuli gjatë angazhimit të tij si asistent në lëndët e mia nga fusha e gjeografisë fizike, ka mbajtur në mënyrë profesionale me përpikëri dhe kualitet shumë të lartë të gjitha ushtrimet e parapara me plan-program dhe sipas orarit në departamentin e Gjeografisë”, shkruan fillimisht Bulliqi.Tutje, ai thotë se Nuli ka marrë pjesë në konsultimet me student dhe sipas tij, ai ka qenë tepër aktiv në procesin e ndihmave dhe sugjerimeve të dhëna studentëve gjatë punimit të temave të diplomës në nivelin Bachelor dhe Master.Bulliqi në shkresën drejtuar rektorit, e ‘lavdëron’ Nulin, saqë thotë se ka kryer punë që as nuk i ka pasur të parashikuara në kontratë.“Arsim Nuli asnjëherë nuk ka hezituar të asistoj në provimet e mbajtura me student të dyja niveleve, përkundër që nuk ka qenë i detyruar me kontratë”.Më tutje, Bulliqi thotë se nuk pajtohet me vlerësimin e komisionit vlerësues.“Nuk pajtohem me vlerësimin e Komisionit vlerësues në tabelën IV, ku Arsim Nuli vlerësohet me 0 pikë. Ndërsa, rektorit dhe senatit të UP-së me përgjegjësi morale dhe etike i propozoj që kandidati Arsim Nuli është meritor dhe i plotëson të gjitha kushtet profesionale dhe shkencore e etike që të zgjidhet në thirrjen përkatëse të Asistentit në konkursin e fundit të UP-së, në njësine akademike të FSHMN-së”, thuhet në fund të shkresës së Shpejtim Bulliqit, drejtuar Rektorit dhe Senatit të UP-së.E-maili që profesori Shpejtim Bulliqi ia ka dërguar senatit të Universitetit të PrishtinësE-maili që profesori Shpejtim Bulliqi ia ka dërguar senatit të Universitetit të PrishtinësNë anën tjetër, Valbon Bytyçi, profesor asistent i gjeografisë, që ishte anëtar i komisionit vlerësues për këtë pozitë dhe profesori të cilit që 3 vjet i asiston Arsim Nuli në 6 lëndët e tij, i kishte vendosur Nulit zero pikë, pikërisht duke ia vlerësuar punën e dobët që ka treguar si bashkëpunëtor i jashtëm asistent.Me 6 janar, Universiteti i Prishtinës do të mbajë mbledhje ku parashihet të vendoset fundi i sagës 7-mujore që është zhvilluar për ta ndalë Tropikë Agajn për t’u bërë asistente në Departamentin e Gjeografisë në Fakultetin e Shkencave Matematiko-Natyrore, FSHMN, fakultet ky i dominuar brej burrave.KALLXO.com publikoi të hënën hulumtimin se si Universiteti i Prishtinës pengoi avancimin e një gruaje që mori më së shumti pikë nga komisioni vlerësues i FShMN-së.Tropikë Agaj, kandidate për t’u avancuar, ndonëse kishte dalë më e poentuar nga komisioni vlerësues i fakultetit të saj, dhe edhe pse Këshilli i Etikës së UP-së me 29 dhjetor ka dalë me një vendim që është në favor të saj, fushata që kanë zhvilluar burrat që synojnë të bëhen asistent por nuk i plotësojnë kushtet më shumë se ajo, kanë ndikuar jo vetëm që ajo të mos e marrë këtë pozitë, por edhe ta humb vendin e punës që e ka pasur jashtë UP-së.Tropikë Agaj kandidoi për asistente dhe më 27 korrik   vlerësua si kandidatja më e poentuar nga komisioni vlerësues dhe Këshilli i Fakultetit të FSHMN-së.UP-ja pengon avancimin e një gruaje që mori më së shumti pikë nga komisioni vlerësues i FShMN-së"
"OShP pa bord tash e 9 muaj, rreth 600 ankesa nga kompanitë
Procesi i përzgjedhjes së bordit të Organit Shqyrtues të Prokurimit tashmë është kthyer në pikën zero pas një procesi i cili dështoi në Kuvendin e Kosovës. Qeveria e ka hapur përsëri më 10 dhjetor konkursin e ri për anëtarë dhe kryetar të bordit të OShP-së. Por kjo situatë nga ana e ekspertëve po konsiderohet si problematike, pasi sipas tyre, janë bllokuar shumë projekte kapitale që ndikojnë direkt në jetën e qytetarëve.Janë bërë 9 muaj që kur Organi Shqyrtues i Prokurimit (OShP), i njohur si gjykata e tenderëve, ka mbetur pa bord. Që nga ajo kohë, numri i ankesave nga operatorët ekonomik në drejtim të OShP-së ka shkuar pothuajse në 600.Tentativat për ta funksionalizuar bordin ishin bërë me hapjen e konkursit më 26 maj, por në Kuvend më 6 dhjetor përfundimisht dështoi procesi i emërimit të kryetarit dhe anëtarëve të këtij bordi.Votimi dështoi për dy herë radhazi. Herën e parë dështoi më 23 nëntor për shkak të mungesës së kourimit, ndërsa më 6 dhjetor dështoi emërimi i tyre pasi ishin vetëm dy vota për, 64 kundër dhe një abstenim.Ambasada britanike në Kosovë nuk do t’i asistojë Qeverisë së Kosovës në procesin e ri për rekrutimin e bordit të Organit Shqyrtues të Prokurimit.“Ambasada Britanike në Prishtinë nuk do të asistojë në procesin e ri për zgjedhjen e bordit të OShP-së. Qëndrimi ynë i vazhdueshëm për raste të tilla është se projekti i Ambasadës Britanike nuk do të jetë në gjendje të mbështesë përsëri procesin, në rastet kur rekrutimi ka përfunduar me sukses dhe ka rezultuar me kandidatë që janë të emërueshëm”, thuhet në përgjigjen e Ambasadës Britanike për KALLXO.com.Qeveria e Kosovës ka thënë se i konsiderojnë monitoruesit britanikë partnerë në mbarëvajtjen dhe përmbylljen e proceseve rekrutuese, dhe tërheqja potenciale e tyre nuk është e mirëseardhur.“Në rastet e caktuara të dështimit në votim, siç është rasti me OSHP-në, konkursi duhet të përsëritet.  Qeveria e Republikës së Kosovës zotohet që të rekrutohen personat me të aftë dhe më profesional për të performuar në pozitat e caktuara, kurse bashkëpunimi me Ambasadën Britanike do të vazhdojë për konkurset tjera publike te pozitave te larta drejtuese”, thuhet në përgjigjen e Qeverisë së Kosovës.KALLXO.com ka raportuar për dallimet në poentimin e kandidatëve për anëtarë të bordit të OShP-së në mes tre gjyqtarëve vendorë dhe përfaqësueseve të Ambasadës britanike që kanë marrë pjesë në vlerësim, në procesin e parë të rekrutimit, i cili tashmë ka dështuar.Asnjë grua nuk është rekomanduar për të qenë pjesë e bordit të Organit Shqyrtues të Prokurimit nga komisioni vendor i përbërë nga tre gjyqtarë: Hajriz Hoti nga Gjykata Themelore në Prishtinë, Nenad Laziq nga Gjykata e Apelit dhe Mejreme Memaj nga Gjykata Supreme.Për dallim nga gjyqtarët, përfaqësuesit e projektit të Ambasadës së Britanisë që kanë asistuar në këtë projekt, kanë vlerësuar se dy gra i plotësojnë kushtet për të qenë pjesë e bordit të OShP-së, që njihet si Gjykata e Tenderëve.Vjosa Gradinaj-Mexhuani, njëra prej kandidateve të emërueshme, ishte më e poentuara nga ekspertët britanikë në mesin e 20 kandidatëve të intervistuar. Prej britanikëve për anëtare të bordit është rekomanduar edhe kandidatja Shqipe Hoti.Dallime në poentim kishte edhe te kandidatët e tjerë, gjë që është reflektuar edhe në listat finale të dorëzuara nga dy komisionet vlerësuese që kanë dallime të mëdha.Komisioni vendor i përbërë nga tre gjyqtarë i ka dërguar në Kuvend vetëm 5 emra për pesë pozita: 1 për kryetar dhe 4 të tjerë për anëtarë.Për kryetar të bordit të OShP-së, komisioni vendor e ka dërguar në Kuvend kandidatin Ardian Behra, të cilin e kishin poentuar me 32.3 pikë. Kurse për anëtarë të bordit janë rekomanduar: Hasim Krasniqi me 28.7 pikë, Faruk Rexhaj me 28.0 pikë, Adem Spahiu me 26.3 pikë dhe Ruzhdi Morina me 26.0 pikë.Në mesin e kandidatëve më të poentuar nga komisioni vendor janë edhe dy kandidatë që sipas vlerësimit të ekspertëve britanikë nuk i plotësojnë kriteret për emërim në bordin e OShP-së. Hasim Krasniqi dhe Adem Spahiu nuk janë në mesin e kandidatëve të emërueshëm për bordin e OShP-së sipas vlerësimeve të bëra nga ekspertët britanikë, por ata janë rekomanduar për anëtarë të bordit të OShP-së.Qindra projekte kapitale të bllokuaraNga ana e Organit të Shqyrtues të Prokurimit Publik (OShP), kanë bërë të ditur për KALLXO.com se që nga 31 marsi deri tani janë deponuar 580 ankesa për tenderë të ndryshëm.“Megjithatë, prej 580 ankesave, ekspertët kanë shqyrtuar dhe lëshuar ekspertiza për 557 ankesa”, thuhet në një përgjigje për KALLXO.com.Këtë situatë, Agon Hysaj, hulumtues në KDI e sheh si problematike. Sipas tij, me dështimin e zgjedhjes së kandidatëve të propozuar nga konkursi i kaluar, procesi përpos që është kthyer në pikën zero, por do të shtyjë edhe më shumë zgjedhjen e bordit të OShP-së.“Dështimi i Kuvendit që të zgjedhë kandidatët e propozuar e kthen procesin në pikën zero e që kjo nënkupton që shkaku i festave të fundvitit dhe përmbylljes së sesionit vjeshtor të Kuvendit, do të vonohet edhe së paku për rreth 4 muaj procesi”, tha Hysaj për KALLXO.com.Ai shtoi se të gjithë tenderët për të cilët ka ankesa janë të pezulluar dhe nuk mund të ndërmerret asnjë veprim nga ana e institucioneve deri sa të emërohet bordi i OShP-së.“Vonesa në zgjedhjen e bordit të OShP-së, ndikon direkt tek qytetarët”Vonesa në zgjedhjen e bordit të gjykatës së tenderëve, ka bërë që shumë projekte të mbesin peng dhe barrën për to po e mbajnë autoritetet kontraktuese.Përveç tyre, Agon Hysaj nga KDI, thotë se kjo situatë po i prekë direkt edhe qytetarët e Kosovës.“Një pjesë e madhe e këtyre mjeteve janë investime kapitale që ndikojnë direkt në jetën e qytetarëve. Vonesa e krijimit të bordit të OShP-së shkakton probleme të mëdha pasi investimet kapitale e mallrat e shërbimet mbesin të bllokuara si rezultat i ankesave”, thotë Hysaj për KALLXO.com.Ai shton se kjo situatë ndikon edhe tek komunat, që në raport të Zyrës Kombëtare të Auditimit mund të marrin rekomandime për buxhetin.“Pasi tani është fundi i vitit fiskal shumë mjete do të tërhiqen dhe në raportin e Auditorit për vitin 2021 shumë komuna do të dalin më përqindje të ulët të realizimit të buxhetit për investime kapitale”, tha Hysaj më tej.Edhe drejtori i Financave në Komunën e Pejës, Jeton Abazaj tha për KALLXO.com se bordi i OShP-së është shumë jetik dhe sipas tij, shumë komuna kanë mbetur peng për shkak të këtij bordi.“Bordi i OShP në shpenzimet e buxhetit është shumë jetik, por fatmirësisht që ne s’kemi qenë në mesin e komunave që kemi pas shumë tenderë në OShP, sepse përndryshe do të kishim mbetur pa e shpenzuar nëj shumë të madhe të buxhetit në investime kapitale”, tha ai.Ai shtoi se kjo komunë ka pasur vetëm 34 tenderë në OShP.“Për që kemi pas fat dhe s’kemi pas shumë tenderë në OShP s’na ka godit neve si komunë shumë, sepse kanë qenë 34 tenderë në OShP prej 120 që i kemi pas të tenderuar. Por, në rastin e komunave të tjera që kanë pas përqindje më të madhe të të tenderëve i ka lënë pa i shpenzuar buxhetin e investimeve kapitale dhe një serë problemesh tjera”, shtoi Abazaj.Drejtori i Financave në Komunën e Pejës theksoi se ka raste që disa komuna kanë humbur donacione të ndryshme për shkak të mos shpenzimit mbi 75% të buxhetit për investime kapitale.“Ne e kemi kusht që shpenzimi në mbi 75% të investimeve kapitale në mënyrë që me përfitu donacione të zviceranëve dhe MAPL. Ka komunë që i kanë humbur donacionet pikërisht, tu u kategorizu me shpenzim të buxhetit të dobët, falë mospunës së OShP-së si organi i shqyrtimit të tenderëve”, tha ai për KALLXO.com.Ankesat e bizneseve për bllokim të tenderëvePërveç bllokimit të tenderëve, mosfunksionalizimi i bordit të OShP-së ka shkaktuar edhe një problem tjetër. Bizneset kanë bërë ankesa edhe të pabazuara vetëm për të bllokuar projektet kapitale duke e ditur që ankesat e tyre nuk mund të shqyrtohen për shkak të mungesës së bordit.Sipas ekspertit të prokurimit, Isuf Zejna, me mos funksionalizimin e bordit të OShP-së janë thelluar edhe problemet mes bizneseve.“Gjendja në OShP më shumë kisha thënë se ka lënë projekte pezull, por është edhe ajo që tu e ditë që s’ka bord, janë bërë ankesa që janë të pabaza, po veç me qëllim të bllokimit të aktivitetit të prokurimit ose me i blloku punët nga një biznes për biznesin tjetër”, tha Zejna për KALLXO.comSipas tij, përveç kësaj ka edhe bllokim të institucioneve edhe bizneseve në qarkullimin e parasë.“Institucionet po e dijnë mungesën e bordit, nuk kanë filluar me aktivitetet, sepse po e dijnë që po përfundojnë me ankesa. Ka shumë vlerë të madhe që duhet me u shpenzu në garancione të sigurimeve të ofertave, për shkak se është e pamundur me përfundu vlerësimin për shkak të pezullimit të ankesave, në anën tjetër këto janë shpenzime veç barrë për bizneset”, tha Zejna më tej për KALLXO.com.Konkursi i ri shtyn edhe më shumë zgjedhjen e bordit Pasi Kuvendi nuk ia dha dritën e gjelbër kandidatëve për anëtarë të bordit të OShP-së, Qeveria më 10 dhjetor shpalli konkursin e ri për kryetar dhe anëtar të bordit.Kandidatët e interesuar kanë pasur mundësi që të aplikojnë deri më 24 dhjetor.Hulumtuesi nga KDI, Agon Hysaj, thekson se Qeveria sa më shpejtë duhet t’i dërgojë emrat në Kuvend.“Tani më që procesi është kthyer në pikën zero, Qeveria duhet ta marrë shumë seriozisht këtë problem dhe të dërgojë sa më parë emrat e rinj në Kuvend.Sipas tij, me hapjen e konkursit të ri, mund të bëhen më shumë se një vit derisa bordi i OShP-së të fillojë punën.“Ka shumë mundësi që emrat e rinj të mos mund të votohen deri në përfundimin e sesionit vjeshtor të Kuvendit dhe kjo nënkupton që OShP do të jetë pa bord për më shumë se një vit”, shtoi më tej Hysaj.Edhe eksperti i prokurimit, Isuf Zejna thekson se procesi i përzgjedhjes së anëtarëve të bordit të ri të OShP-së, mund të zgjasë mbi 6 muaj.“Po mundem me parashiku se si proces 3-6 muaj ka m’i marrë i konkursit të ri, minimumi është 3 dhe shumë lehtë mundet 6 apo më shumë muaj, pasi ka shumë hapa procedural që duhet me u bo deri tek zgjedhja e anëtarëve në Kuvend”, tha Zejna për KALLXO.com.Organi Shqyrtues i Prokurimit është organ i pavarur dhe shqyrton të gjitha ankesat e parashtruara me shkrim nga operatorët ekonomik për proceset e prokurimit.OShP-ja ka kompetencë, autoritet, pushtet dhe përgjegjësi që të shqyrtojnë ankesat nga palët e interesuara lidhur me shkeljet e mundshme të Autoriteteve Kontraktuese dhe  si rrjedhojë mund të kërkojë nga Autoritetet që aktiviteti i prokurimit të kthehet në ri-vlerësim dhe të kërkojë nga to që të anulohet aktiviteti i prokurimit si dhe të aprovoj vendimin e Autoriteteve Kontraktuese."
"Dialogu Kosovë-Serbi më 2021, konsiderohet vit i humbur
Procesi i dialogut për normalizimin e marrëdhënieve mes Kosovë dhe Serbisë në vitin 2021, po konsiderohet vit i humbur.Njohësit e zhvillimeve politike dhe të dialogut kanë përmendur disa nga pikat kryesore që e kanë karakterizuar procesin e negociatave gjatë vitit që po lëmë pas.Hulumtuesja dhe njohësja e procesit të dialogut, Violeta Haxholli nga Instituti Demokratik i Kosovës (KDI) ka thënë për KALLXO.com, se këtë vit nuk pati ndonjë progres në normalizimin e marrëdhënieve mes dy vendeve.“Ky vit sa i përket dialogut Kosovë-Serbi mund të konsiderohet si vit i humbur për këtë proces. Kjo sepse nuk pati ndonjë progres në normalizimin e marrëdhënieve mes dy vendeve apo përafrim tek marrëveshje finale”, ka thënë ajo për KALLXO.com.Edhe analisti politik Arton Demhasaj, ka thënë për KALLXO.com se në tërësi në këtë proces nuk është që ka pasur ndonjë zhvillim.“Dialogu ka mbetur aty ku ka qenë, ka mbetur aty ku e ka gjet Qeveria Kurti. Nuk ka ndonjë zhvillim domethënës. Ne vazhdimisht e shohim që ka takime, por nuk ka arritje të caktuara të marrëveshjeve, pra ne po flasim në pozicionet e njëjta që kanë qenë”, theksoi ai.“Serbia kërkon vazhdimisht që të zbatohet marrëveshja dhe të krijohet Asociacioni, në anën tjetër e kemi pozicionin e Kosovës që nuk duhet të ketë Asociacion me kompetenca ekzekutive dhe të  respektohet vendimi i Gjykatës Kushtetuese”, ka shtuar Demhasaj.Sipas Haxhollit, në vend të avancimit, diskutimet në kuadër të dialogut u rikthyen vite mbrapa tek temat si targat e veturave për të cilat ishin arritur marrëveshje në fillim të këtij procesi.“Nga ana e të dyja palëve nuk pati vullnet politik për të lëvizur përpara në normalizimin e marrëdhënieve”, shtoi ajo.Duke folur për çështjen e targave analisti Arton Demhasaj ka thënë se në këtë drejtim ka pasur evoluim.“Nëse flasim për pika të caktuara në proces të dialogut siç është çështja për targat, normalisht që mundemi me thënë që ka pas një evoluim për shkak se është arritur një marrëveshje e përkohshme që me u vendos tiketat në targa njëjtë qysh i vendos Serbia për  ne, njëjtë edhe ne për të, mirëpo kjo nuk është një marrëveshje përfundimtare. Procesi i dialogut për këtë çështje ende është duke vazhduar”, theksoi ai.Në dialogun e nisur në vitin 2011 mes Kosovës dhe Serbisë janë nënshkruar dhjetëra marrëveshje të ndryshme, por pak prej tyre kanë arritur të zbatohen.Përveç kësaj, zyrtarë të lartë të Bashkimit Evropian patën deklaruar se marrëveshja përfundimtare mes të dyja vendeve mund të arrihet brenda muajsh, por një gjë e tillë nuk ka ndodhur.Sa i përket palës kosovare, hulumtuesja nga KDI thekson se ndonëse pati një qasje të re në dialog me zgjedhjen e qeverisë së re në prill të këtij viti, propozimet që qeveria i parashtroi në kuadër të dialogut u refuzuan nga pala tjetër.“Prandaj takimet që u mbajtën në kuadër të këtij procesi ishin kryesisht të nivelit teknik. Në kuadër të këtyre bisedimeve u arrit një dakordim i ri për targat e veturave, mirëpo as kjo çështje nuk u mbyll me një zgjidhje të përhershme gjatë këtij viti”, tha ajo për KALLXO.com.Kryeministri i Kosovës, Albin Kurti dhe presidenti serb Aleksandar Vuçiq janë takuar disa herë në kuadër të dialogut, por pas takimeve kanë deklaruar se nuk kanë pasur përafrim qëndrimesh.Nga BE-ja insistuan që mes tyre të ketë një takim këtë fundvit, por i njëjti nuk është mbajtur.Më 15 qershor në takimin Kurti-Vuçiq, kryeministri Albin Kurti kishte dhënë 4 propozime, 3 nga të cilat kishte thënë se iu janë refuzuar. Një prej tyre ishte që Kosova dhe Serbia menjëherë nënshkruajnë një marrëveshje të përbashkët të paqes.Analisti politik, Demhasaj ka shtuar se edhe në vitin e ardhshëm pritet të ketë presion për Asociacionin.“Me gjasë edhe viti 2022 do të jetë një vit i presionit ndërkombëtar ndaj Qeverisë së Kosovës që të zbatojë marrëveshjen e Brukselit për Asociacionin. Mbetet të shihet kjo çështje a do të jetë temë e marrëveshjes finale që po pretendohet të arrihet që me gjasë gjatë 2022 mund të kemi një epilog sa i përket kësaj çështje”, përfundoi ai për KALLXO.com.Kurse hulumtuesja Haxholli shton ka vazhduar qëndrimi i njëjtë se Serbia nuk do ta njohë Kosovën.“Ndërsa, kërkesa e Serbisë ndaj Kosovës për zbatimin e marrëveshjes së Asociacionit vazhdoi gjatë tërë vitit, ndonëse Serbia vazhdoi bllokadat në zbatimin e shumicës së marrëveshjeve të dialogut”, vlerësoi ajo.Formimi i Asociacionit të komunave me shumicë serbe në Kosovë është një nga marrëveshjet më të diskutueshme në dialogun Kosovë-Serbi të lehtësuar nga BE-ja.Kjo është rënë dakord nga palët në proces, por nuk është zbatuar asnjëherë, pasi Gjykata Kushtetuese e Kosovës shprehu rezerva për disa pika. Serbia insiston që ajo të zbatohet.Në anën tjetër, kryeministri i Kosovës, Albin Kurti ka thënë se gjatë qeverisjes së tij, procesi i dialogut nuk ka qenë i padobishëm.Në një konferencë për fundvit para gazetarëve, Kurti e përmendi si arritje çështjen e targave.“Është e vërtetë që janë zhvilluar dy takime, mirëpo procesi i bisedimeve nuk ka qenë i padobishëm, atje kemi arritur një marrëveshje për targat”, tha kreu i qeverisë.Në shtator të këtij viti është arritur marrëveshja për targat mes Kosovës e Serbisë, pas një sërë tensionesh në veri të vendit ku banorët lokal serb bllokuan dy pika kufitare mes të dyja vendeve, kur Qeveria e Kosovës vendosi masë reciprociteti ndaj Serbisë për targat e veturave."
"Çka parasheh koncept dokumenti për burimet e energjisë së rinovueshme?
Koncept dokumenti për burimet e rinovueshme të energjisë parasheh konkurrueshmërinë në tregun e kësaj energjie.Sipas këtij koncept dokumenti, investitorët do t’u nënshtrohen ankandeve për përfitim të tarifave. Kjo procedurë konkurrimi nuk është bërë deri në vitin 2020 për shkak se caqet janë arritur përmes tarifave nxitëse të cilat janë përcaktuar nga Zyra e Rregullatorit të Energjisë.Udhëzimi Administrativ numër 06/2017 nga Ministria e Zhvillimit Ekonomik paraqet bazën që procesi konkurrues mund te zhvillohet nga ZRRE-ja përmes Rregullit për Skemën Mbështetëse ku është parapare mundësia që të përcaktohen primet e furnizimit dhe mjetet tjera mbështetëse bazuar në proceset konkurruese. Primet e furnizimit ose mjetet tjera mbështetëse nuk janë zbatuar deri më sot për shkak se caqet e vitit 2020 janë arritur përmes tarifave nxitëse.Sipas koncept dokumentit statusi aktual dhe çmimet për teknologjinë me BRE si dhe trendin mbizotërues në zhvillimin e mëtejshëm të sektorit të energjisë elektrike, ekziston nevoja për të marrë parasysh kalimin në skemat mbështetëse të bazuara në treg.“Ky trend është përshpejtuar nga rregullat e ndihmës shtetërore të BE-së, që sugjerojnë futje graduale të proceseve dhe mekanizmave për ofertim konkurrues dhe sigurojnë zëvendësim gradual të tarifës nxitëse me primet e furnizimit, që do të jetë edhe qasje e detyrueshme për anëtarët e Komunitetit të Energjisë”, thuhet në këtë koncept dokument.Në këtë koncept dokument parashihen edhe ndikimet ekonomike që mund të kenë burimet e rinovueshme të energjisë.Ky koncept dokument parasheh rritjen e  çmimit të energjisë për shkak të futjes në sistem të teknologjisë së re e që mund të rrisë tarifën e energjisë elektrike në faturën e qytetarëve.Gjithashtu parashihet rritje e vendeve të punës me një pagë më të lartë e po ashtu edhe rritje e investimeve të huaja në këtë sektor.Ky koncept dokument parasheh edhe rritje të importit të teknologjisë, por jo eksport pasi që Kosova nuk ka burime të mjaftueshme të prodhimit të teknologjisë për energjinë e rinovueshme.Përmes këtij koncept dokumenti, Kosova parasheh ta dekarbonizojë energjinë deri në vitin 2030 duke prioritizuar projektet e gjelbërimi, mbrojtjes së mjedisit dhe zvogëlimit të emetimeve të gazrave serrë. Me rritjen e burimeve të energjisë së rinovueshme Kosova parasheh zvogëlim gradual të lëndëve djegëse fosile.Në këtë koncept dokument Qeveria nuk ka paraparë lokacione se ku do të ndërtohen këto burime të energjisë.Koncept dokumenti parasheh rritje të investimeve të burimeve të energjisë së rinovueshme e që më pas çojnë më zbutje të papunësisë. Zgjerimi i këtij sektori do at rrisë vlerën e tregut të energjisë e po ashtu edhe bruto produktin vendorKy koncept dokument parasheh ndotje më të vogël të ajrit në Kosovë përmes zvogëlimit të prodhimit nga termocentralet, e po ashtu edhe zvogëlim të shfrytëzimit të qymyrit.Përfitimet mjedisore do të jenë të mëdha për shkak të zvogëlimit të emetimeve të ndotësve, duke siguruar përfitime edhe në fusha që ndërlidhen, siç është shëndetësia. Në të njëjtën kohë, zvogëlimi i emetimeve të CO2 dhe gazrave tjerë serrë do të kontribuojë në zbutjen e ndryshimeve klimatike.Qeveria synon të arrijë 25 për qind nga burimet e energjisë së ripërtëritëshme në konsumin final bruto të energjisë gjatë periudhës afatmesme, në përputhje me potencialin që ka Kosova, bazuar në detyrimet që rrjedhin nga legjislacioni i BE-së si dhe në linjë me zhvillimet ndërkombëtare dhe praktikave më të mira.Sektori i energjisë së ripërtëritshme në Kosovë aktualisht rregullohet me tre ligje bazike në sektorin e energjisë: Ligji nr. 05/L-081 për Energjinë, Ligji nr.05/L-085 për Energjinë Elektrike, Ligji Nr. 05/L-84 për Rregullatorin e Energjisë si dhe aktet nënligjore që rrjedhin nga këto ligje. Akt tjetër përkatës i këtij sektori është edhe Ligji nr. 05/L-052 për Energjinë Termike dhe aktet nënligjore që e shoqërojnë.Emisioni “Jeta në Kosovë” vitin e kaluar kishte transmetuar hulumtimin “Monopoli me dritë të diellit – ZRrE dhe Devolli”, që tregon se Blerim Devolli përmes 6 kompanive ka arritur të marrë tarifa nxitëse për 6 megavatë dhe ishte në listë për të marrë tarifën nxitëse edhe për 10.7 megavatë të tjerë.Hulumtimi i emisionit ‘Jeta në Kosovë’ zbardh skemën mbi të cilën kompani në pronësi të Blerim Devollit të regjistruara në shtetin e Maltës do të përfitojnë nga tarifat nxitëse për prodhimin e energjisë nga dielli.Blerim Devolli ka arritur të përfitojnë tarifa nxitëse për prodhimin e 16.7 megavat energji solare duke u fshehur mbrapa bizneseve të ndryshme të regjistruara në Maltë, vend i njohur për fshehje të përfituesve të fundit të bizneseve.“Jeta në Kosovë” ka gjetur se Blerim Devolli, përmes gjashtë bizneseve, do të përfitojë tarifa nxitëse për prodhimin e 16.7 megavatëve nga 30 megavatë sa është totali i kapaciteteve të energjisë solare të përkrahura nga shteti.Dy kompani të Blerim Devollit, “Frigo Food Kosova” dhe “Birra Peja” kanë përfituar tarifa nxitëse prej 136.4 euro për megavat nga vendimi i bordit të ZRrE-së i datës 19 maj 2016. Ndërsa, katër kompani të tjera kanë përfituar tarifa nxitëse prej 85.5 euro nga vendimi i datës 27 maj 2019.Dy kompanitë e Devollit, “Birra Peja” dhe “Frigo Food”, kanë përfituar nga skema e vitit 2016-të. Të dy kompanitë e kanë përuruar parkun solar me kapacitet prej 6 megavat në tetor të vitit 2018. Pra, këtyre dy kompanive ju garantohet shitja e energjisë me një çmim prej 136.4 euro për megavat për 12 vjet, pra deri në tetor të vitit 2030. Në Kosovë pronarë të kompanisë “Birra Peja” janë dy biznese të regjistruara në Maltë. Këto biznese quhen “Abrazen” dhe kompania “Globosos”.Edhe prapa biznesit tjetër, “Frigo Food Kosova” është Blerim Devolli. Pronar i “Frigo Food Kosova” është kompania “Frigo Food Solar”. Kjo e fundit është e regjistruar në Maltë dhe pronar i saj është Blerim Devolli.Ky park solar është përuruar me kapacitet prej 6 megavatë, pra ku hyjnë dy kompanitë e Blerim Devollit, por me bazë në Maltë. Edhe anëtarët e bordit të ZRrE-së kanë qenë në përurim të parkut dhe të njëjtit kanë vendosur për skemën mbështetëse në vitin 2019, prej të cilës përfitojnë 4 biznese të Blerim Devollit.Hulumtimi po ashtu tregon se si një nga anëtarët e bordit të Zyrës së Rregullatorit të Energjisë, Selman Hoti ka aksione në një biznes të quajtur “Electra”. Ky biznes ka qenë kontraktor dhe e ka ndërtuar parkun solar të bizneseve “Birra Peja” dhe “Frigo Food”, të dyja të lidhura me Blerim Devollin, i cili është pronar i katër bizneseve që do të përfitojnë tarifa nxitëse nga vendimi i datës 27 nëntor 2019."
"Pasqyrë e procesit 9 muajsh të vaksinimit në Kosovë
Prej fillimit të vaksinimit në të gjitha qytetet e Kosovës janë dhënë 1 milion e 673 mijë e 578 doza të vaksinës kurse 782 mijë e 696 qytetarë janë vaksinuar me dozën e dytë.Me shumë kritika u përcoll ky proces ndërsa institucionet shëndetësore në vend ende marrin merita se kanë menaxhuar mirë me COVID-19.Mijërave vaksinave u doli afati e vaksinat e para Kosova i bleu tre muaj pasi filloi vaksinimi.Procesi i vaksinimit në Kosovë filloi më 29 mars, me kryeministrin Albin Kurti i cili e mori dozën e parë në sallën e sporteve 1 Tetori në Prishtinë. Vaksinimi pastaj vazhdoi në sallën e sporteve si dhe në Qendrën Klinike Universitare të Kosovës, përpara se të zgjerohej tutje edhe në Qendrat e Mjekësisë Familjare në të gjithë vendin.Fillimisht vaksinimi filloi me vaksinat e kompanisë AstraZeneca të cilat Kosova i pranoi donacion, 24,000 sosh, përmes programit COVAX të Organizatës Botërore të Shëndetësisë.Punëtorëve shëndetësorë, qytetarëve mbi 80 vjeç dhe qytetarëve të tjerë në moshë me sëmundje kronike shëndetësore u është dhënë prioritet në vaksinim. Ky proces u nda në tri faza në tri periudha kohore.Sidoqoftë, në mesin e qytetarëve ka pasur disa hezitime për të marrë vaksinën, madje edhe mes profesionistëve shëndetësorë.Në fillim të procesit të vaksinimit, Ministria ishte këmbëngulëse në atë që qytetarët duhet të presin për të pranuar një ftesë për t’u vaksinuar, duke inkurajuar njerëzit të aplikojnë ose përmes platformës e-Kosova ose qendrës së tyre lokale të mjekësisë familjare.Shumë qytetarë pa ndonjë termin paraprak u kthyen prapa nga qendrat e vaksinimit në ditët e para të vaksinimit, duke rezultuar me ankesa për vështirësitë e regjistrimit të qytetarëve të moshuar, shumë prej të cilëve nuk dinë të punojnë me kompjuterë.Tre muaj pas fillimit të vaksinimit për disa kategori, më 29 qershor Ministria e Shëndetësisë kishte filluar vaksinimin masiv të qytetarëve kundër COVID-19. Në po të njëjtën ditë ishin konfirmuar edhe tri rastet e para të variantit Delta të COVID-19.Ndonëse Ministria kishte emëruar këtë plan vaksinimi ‘masiv’ edhe më tej kishte vazhduar të vaksinonte qytetarët vetëm me një ftesë nga ky institucion dhe pa asnjë vaksinë të blerë nga buxheti i Kosovës.Disa ditë më pas, kishin arritur në Kosovë kishte mbërritur kontigjenti i parë i vaksinave kundër COVID-19 të Pfizer/BioNTech, nga kontrata e nënshkruar mes Ministrisë së Shëndetësisë dhe prodhuesit Pfizer.Për këtë blerje nuk u bë kurrë publike kontrata pasi u klasifikuar si dokument sekret nga Qeveria e Kosovës. Edhe blerja e dytë që u bë në tetor nga ky prodhues vazhdoi të mbesë sekret shtetëror.Në muajin korrik në Kosovë kishte filluar vaksinimi i personave mbi moshën 18-vjeç kurse një muaj më pas, në gusht, Ministria e Shëndetësisë kishte bërë të ditur se do të ndryshohet Plani Shtetëror i Vaksinimit për COVID-19 që do të lejojë vaksinimin e personave mbi 12-vjeç. Vaksinimi i kësaj moshe kishte filluar më pas në muajin nëntor.Në shtator, Ministria e Shëndetësisë kishte lansuar certifikatën e vaksinimit kundër COVID-19 e cilat edhe pas katër muajsh ende nuk njihet në vendet e Bashkimit Evropian. Po ashtu në shtator, Kosova kishte administruar 1 milion vaksina kundër COVID-19.Ndonëse në muajin shtator, Ministria kishte filluar me dhënien e vaksinave në shtatë ditë të javës, këtë proces e kishte ndaluar pa paralajmërim një muaj më vonë. Në muajin tetor ishte ndërprerë procesi i vaksinimit gjatë ditëve të vikendit.Në fillim të muajit nëntor, MSh kishte marrë vendim që të largonte tërësisht terminet në procesin e vaksinimit. Me anë të këtij vendimi qytetarët mund të vaksinoheshin në cilëndo qendër të vaksinimit në Kosovë, pa termin të caktuar paraprakisht.Në dhjetor, Ministria e Shëndetësisë ka ulur orarin e vaksinimit nëpër Qendrat e Vaksinimit në komunat e Kosovës, nga gjithëditor sa ishte, në orar 8 orësh. Po në këtë muaj, Kosova detektoi 9 rastet e para me variantin e ri të COVID-19- Omicronin.Po ashtu, në dhjetor, Kosova ka filluar me dhënien e dozës së tretë dhe asaj përforcueses kundër COVID-19.Në Kosovë jepen vetëm vaksinat Pfizer/BioNTech dhe AstraZeneca – të dyja të miratuara nga Agjencia Evropiane e Barnave dhe Organizata Botërore e Shëndetësisë."
"UP-ja pengon avancimin e një gruaje që mori më së shumti pikë nga komisioni vlerësues i FShMN-së
Me 6 janar, Universiteti i Prishtinës do të mbajë mbledhje ku parashihet të vendoset fundi i sagës 7-mujore që është zhvilluar për ta ndalë Tropikë Agajn për t’u bërë asistente në Departamentin e Gjeografisë në Fakultetin e Shkencave Matematiko-Natyrore, FSHMN, fakultet ky i dominuar brej burrave.Problemi është që edhe pse Tropikë Agaj ka dalë më e poentuara nga komisioni vlerësues i fakultetit të saj, dhe edhe pse Këshilli i Etikës së UP-së me 29 dhjetor ka dalë me një vendim që është në favor të saj, fushata që kanë zhvilluar burrat që synojnë të bëhen asistent por nuk i plotësojnë kushtet më shumë se ajo, kanë ndikuar jo vetëm që ajo të mos e marrë këtë pozitë, por edhe ta humb vendin e punës që e ka pasur jashtë UP-së.E tërë kjo filloi kur në Departamentin e Gjeografisë në FSHMN, në të cilin ligjërojnë 8 burra e një grua, Tropikë Agaj kandidoi për asistente dhe më 27 korrik u vlerësua si kandidatja më e poentuar nga komisioni vlerësues dhe Këshilli i Fakultetit të FSHMN-së.Kundërkandidati i saj për këtë pozitë, Arsim Nuli (i ranguar i dyti me poena) dhe një student tjetër i gjeografisë Albert Berila, i cili në momentin kur është hapur konkursi ende s’kishte diplomuar, dolën në media duke u ankuar se Agaj e kishte falsifikuar një punim shkencor dhe ata janë viktima të padrejtësisë së saj.Berila është kontaktuar nga KALLXO.com dhe i njëjti ende mbetet prapa pretendimeve të tij për falsifikim të punimit nga ana e Agajt.Duke u bazuar në këtë narrativë, me 19 tetor, Senati i UP-së, i udhëhequr nga rektori Naser Sahiti, ia ktheu Këshillit të Fakultetit lëndën në rishqyrtim. Komisioni Vlerësues i FShMN-së dhe Këshilli i Fakultetit të FSHMN-së prapë e vlerësuan me më së shumti pikë Agajn në vendimin e dytë të 25 tetorit.Por, me 22 nëntor Senati i UP-së përsëri nuk e lejoi avancimin e saj. Sahiti insistoi ta refuzojë krejt rastin por senatorët insistuan që, nëse ka dyshime, rasti duhet të shkojë në Këshill të Etikës, e jo të refuzohet. Ashtu ndodhi, lënda u dërgua në Këshill të Etikës.Objekt i shqyrtimit të Këshillit të Etikës ka qenë pyetja se a është bërë falsifikim dhe shkelje tjetër etike në botimin e punimit shkencor me të cilin po synonte të avancohej Agaj.Më saktësisht, Valbon Bytyçi, Ibrahim Ramadani dhe Tropikë Agaj ishin autorë të punimit “Sfidat e mbrojtjes së resurseve tokësore: një rast studimi nga pellgu i lumit Sitnica (Kosovë)”, i botuar në Revistën për Inxhiniering Ekologjik. Këtu kontestuese ishte se kush ka qenë autor i parë e kush autor i dytë dhe korrespondent. Revista e kishte konfirmuar që e ka bërë ndryshimin e autorëve me aprovimin dhe kërkesën e autorit të parë, Valbon Bytyçit.Se a është e drejtë apo jo të bëhet ndryshimi i autorëve ishte çështja që ishte dërguar në Këshillin e Etikës së UP-së, i cili në fund e kishte vlerësuar se nuk është “ofruar më shumë dëshmi për shkeljet e supozuara” dhe si rezultat “pushon procedura e filluar ndaj Ibrahim Ramadanit, Valbon Bytyçit, dhe Arsim Ejupit”, të tre këta anëtarë të komisionit që ka vlerësuar Agajn me më së shumti poena.Tash që Këshilli i Etikës ka konstatuar që s’ka shkelje, mbetet të shihet se a do ta ndalë rektori dhe Senati i UP-së avancimin e Tropikë Agajt në mbledhjen e radhës me 6 janar.Njëri prej atyre që e ka dërguar këtë çështje në Këshillin e Etikës, Albert Berila, e ka kontestuar vendimin e këtij këshilli, i cili nuk ka gjetur shkelje në punimin e Tropikë Agajt.“Në lidhje me vendimin e këshillit sapo e kuptova nga ju, pra nuk jam në dijeni meqë mua nuk më kanë kthyer asnjë përgjigje. Unë jam ai që ka dërguar në Këshill të Etikës dhe mua nuk më ka ardhë një përgjigje zyrtare. Unë, Albert Berila po ua them me 100% që jam i gatshëm para kujtdo dhe në çfarëdo kohe para çdo përfaqësuesi të cilit institucion ta vërtetoj një gjë të tillë. Meqë ju po thoni që paskan vendosur në të mirë të zonjushës Agaj, unë mendoj që Universiteti i Prishtinës përkatësisht Këshilli i Etikës paska bërë gabimin më të madh jetësor”, thuhet në përgjigjen e Berilës për KALLXO.com.Mirëpo ndërkohë Agaj ka ngritur padi për shpifje kundër Nulit dhe Berilës, të cilët në televizionin T7, sipas saj, kishin nisur një fushatë për t’ia dëmtuar asaj reputacionit vetëm e vetëm se ajo ishte vlerësuar si kandidatja më e përgatitur nga komisioni vlerësues.Përveç kësaj, Agaj tha për KALLXO.com se këta konkurrentë ishin munduar ta lajthisin publikun se ajo po e keqpërdor pozitën e saj si këshilltare për protokoll e kryekuvendarit Glauk Konjufca për të ndikuar në avancimin e saj. Kjo duke i anashkaluar faktet që ajo kishte notën ma të lartë mesatare, dhe në kohën e aplikimit kishte publikuar punime më shumë se të dy ankuesit kundër saj në revistat e indeksuara nga UP-ja, plus kishte botuar libër në fushën e saj shkencore.Lajthitja për të cilën po flet Agaj, në fakt, e kishte pasur efektin e vet.  Katër ditë pasi që Nuli dhe Berila i paraqitën ankesat e tyre në T7, ish-shefi i saj Konjufca e “liroi nga puna” që e kishte si këshilltare për protokoll, pozitë të cilën ajo e ushtroi deri me 13 tetor të vitit të kaluar.Në anën tjetër, Valbon Bytyçi, profesor asistent i gjeografisë, që ishte anëtar i komisionit vlerësues për këtë pozitë e shpjegon pse Agaj është personi më i kualifikuar për t’u zgjedhur asistente.“E para, Tropikë Agaj ka diplomuar me notë 9.17 në Bachelor dhe 9.15 në Master ndërsa Arsim Nuli, kandidati i dytë më i kualifikuari pas saj, e ka notën mesatare goxha më të ulët 8.43 në Bachelor dhe 8.93 në Master”, tha Bytyçi.Agaj në fakt e ka notën mesatare më të lartën prej gjithë kandidatëve të tjerë (të gjithë burra) që kanë aplikuar për këtë post.Në anën tjetër, rektori i UP-së, Naser Sahiti, vazhdon ta kontestojë vlerësimin e komisionit vlerësues dhe të Fakultetit të FSHMN-së duke ngritur dyshime lidhur me mënyrën e vlerësimit të performancës akademike ku “kandidatët të cilët kanë qenë të angazhuar si bashkëpunëtorë të jashtëm në UP vlerësohen me zero pikë (Arsim Nuli, v.a) ndërsa kandidatja e rekomanduar nga Komisioni Vlerësues (Tropikë Agaj, v.a) edhe pse nuk ka qenë asnjëherë e angazhuar në UP vlerësohet me 14 pikë”.Por Valbon Bytyçi, profesori të cilit qe 3 vjet i asiston Arsim Nuli në 6 lëndët e tij, i kishte vendosur Nulit zero pikë pikërisht duke ia vlerësuar punën e dobët që ka treguar si bashkëpunëtor i jashtëm asistent.“Për dy vite të angazhimit të tij, kandidati asnjëherë nuk ka asistuar në 10 afate të provimeve që kam mbajt unë çdo vit edhe pse këtë obligim e ka të përshkruar me kontratë. Ai s’ka ardhë asnjëherë sa që në një moment më ka thënë që ka filluar të punojë në një kompani që shpërndan ëmbëlsira si shofer dhe për këtë s’ka kohë”, tha Bytyçi.“Unë i kam dhanë udhëzime rreth ushtrimeve për 6 lëndët e mia në të cilat ai asiston dhe ai nuk ka arritur me dhonë rezultate, pra kam marrë ankesa nga studentët që asistenti nuk po arrin të shpjegojë asgjë praktike nga lëndët e gjeografisë fizike ku unë ligjëroj”, shtoi Bytyçi për KALLXO.com.Se a ka të drejtë Bytyçi në vlerësimin që Nuli nuk ishte asistent i mirë nuk mund të vërtetohet për shkak se UP nuk aplikon kurrfarë sistemi të vlerësimit të mësimdhënësve nga studentët (siç bëhet në shumë vende të botës), për shkak të atmosferës që mbretëron brenda UP-së se studentët mund të penalizohen në nota nëse vlerësojnë keq mësimdhënësit e vlerësimi anonim nuk është kredibil.Më tutje, arsyeja pse Bytyçi kishte vendosur ta vlerësojë me zero performancën akademike të Nulit ishte edhe për shkak të faktit që “për dy vitet e angazhimit, kandidati nuk ka botuar asgjë nga punimet shkencore në këtë fushë”.Nuli kishte përmendur faktin që ai kishte doktoraturë e Agaj s’ka, dhe lidhur me këtë pikë Bytyçi tha “Nuli e ka marrë doktoraturën por s’ka asnjë publikim në revistat e indeksuara nga UP-ja, pra ai i bën 40 vjet në qershor e asnjë publikim s’e ka të botuar në revistat e pranuara nga UP ndërsa Agaj i ka 26 vjet dhe i ka 2 punime shkencore të publikuara në revista të indeksuara nga UP-ja”.Bytyçi e shtron pyetjen se si mund të doktorojë dikush pa pasur asnjë punim të publikuar në revista të indeksuara të UP-së.Për të vënë në perspektivë kohore çështjen e publikimeve, Bytyçi thekson që ai vet i ka 37 vjet dhe i ka botuar 5 punime shkencore në revistat e indeksuara nga UP e Nuli është 39-vjeçar por s’e ka asnjë punim të botuar në revista të pranuara nga UP.Një argument shtesë për përgatitjen akademike të Tropikë Agaj është fakti që Agaj, me 26 vjet ka botuar libër në fushën e vet shkencore, “Veçoritë hidromorfologjike të pellgut ujëmbledhës të lumit të Hogoshtit”, libër që sipas Bytyçit, mund të shfrytëzohet si literaturë për studentët e programit master në UP.Arsim Nuli nuk pajtohet me këto vlerësime të Bytyçit, ai ka thënë për KALLXO.com se dy herë ka qenë në asistim të provimeve të profesorit të tij dhe herëve të tjera nuk ka ardhë sepse Bytyçi i ka thënë që s’ka nevojë të vijë. Nuli po ashtu e mohon që nuk ka bërë punë praktike me studentë, “në maj të vitit të kaluar i kam dërguar në ekspeditë në Institutin Hidrometerologjik për të cilën kam edhe foto”.Nuli thekson për KALLXO.com që ai nuk kishte asnjë vërejtje as nga profesorët, as nga Fakulteti, andaj edhe iu kishte vazhduar kontrata në vitin 2020 sepse vlerësimi ka qenë në rregull dhe nuk ka pasur kurrfarë ankese për punën e tij.Lidhur me publikimet Nuli thotë që nuk ka botuar sepse nuk janë publikimet kusht për t’u pranuar asistent i rregullt. Publikimet që i ka bërë ai janë ato që janë kërkuar nga Universiteti i Tiranës ku kishte doktoruar por jo “të nivelit që i kërkon rregullorja e UP-së”.  Lidhur me ankesat e Albert Berilës kundër Tropikë Agajt, Bytyçi thotë që nuk qëndrojnë pasi Berila nuk kishte qenë as i diplomuar në master në kohën kur ishte shpallur konkursi për asistent të gjeografisë, e magjistratura është kusht për të aplikuar.Për pretendimet e Bytyçit, Berila e ka pranuar për KALLXO.com se në kohën e shpalljes së konkursit ai nuk ka qenë i diplomuar por ka thënë se atij i ishte vonuar aprovimi i temës së diplomës.Kur u pyet për faktin që kritikët e kishin portretizuar Tropikë Agajn me tendencë për keqpërdorim të pozitës si këshilltare e protokollit te kryekuvendari Konjufca për t’u avancuar, Bytyçi e dha një argument të ri.“Kur ishte beteja për demarkacionin me ç’rast u përfshi Departamenti jonë i Gjeografisë, unë kam qenë haptas kundër pozicionit të VV-së, pra nuk po e përkrah Tropikë Agajn në avancim pse është VV por për shkak se është studente e dalluar me notën ma të lartë mesatare dhe kandidati ma i përgatitur për këtë post”, tha për fund Bytyçi për KALLXO.com.Në anën tjetër, edhe po të ishin poentimet mes Nulit the Agajt të barabarta, që në këtë rast nuk janë sepse Agaj është poentuar shumë më lart, ishte dashur të vlejë neni 8 i Statutit të UP-së i cili thotë:“Universiteti siguron dhe mbështetë barazinë gjinore. Në rastet kur kandidatët e gjinisë mashkullore dhe femërore i kanë kualifikimet dhe te arriturat profesionale te barabarta, përparësi do t’i jepet kandidates femër.”Kjo është çka thuhet në letër, por në praktikë, përveç protestave të organizuara në të kaluarën e afërt që UP është strehë e ngacmuesve seksual, po del që UP është ende institucion patriarkal që e ka të vështirë avancimin e grave përveç nëse ka presion publik, edhe në rastet kur gratë marrin më shumë poena në vlerësim ashtu siç ka ndodhur me Tropikë Agajn. Në hulumtimin e Jetës në Kosovë në vitin 2017, në një rast precedent Rozafa Koliqin, specializante në farmaci klinike e akuzoi, mes tjerash, edhe Naser Sahitin, rektorin e tanishëm (i cili atëherë ishte pro rektor) që e kishte ndihmuar mosavancimin e saj si ligjëruese në UP.  Vetëm pas shumë betejave ligjore e publike që i zhvilloi jashtë UP-së, dhe tri emisioneve të “Jetës në Kosovë” në këtë temë duke i ekspozuar dallaveret, diskriminimin dhe patriarkalizmin e Rektoratit në UP, Rozafa Koliqi u kthye në pozitën e merituar pas dy vitesh. Mbetet të shihet se a kanë ndërru kurs UP-ja në këtë aspekt në mbledhjen e radhës të Senatit që planifikohet të mbahet me 6 janar. "
"'Lëmshi' që krijoi përjashtimi dhe rikthimi i shefit të tenderëve në Komunën e Skenderajt
Rikthimi i një zyrtari që humbi statusin e shërbyesit civil në kohën e qeverisjes së Bekim Jasharit, është një ndër vendimet e para që Fadil Nura mori kur doli në zyrë pasi fitoi mandatin si kryetar i Skenderajt në muajin dhjetor të vitit që lamë pas. Në shkurt të vitit 2018, Komuna e Skenderajt në krye me Bekim Jasharin kishte vendosur që ta dërgojë Haxhi Bejtën, në komision disiplinor nën arsyetimin se i njëjti nuk po lajmërohej në punë, pasi ia kishin ndryshuar pozitën brenda Komunës.Paraprakisht, Jashari e kishte zhvendosur Haxhi Bejtën nga shef i Zyrës së Prokurimit në zyrtar për trashëgimi në Drejtorinë e Kulturës, Rinisë dhe Sportit. Por, për shkak të mungesave në punë në pozitën e re, Haxhi Bejta u dërgua në komision disiplinor. Ndaj tij ky komision shqiptoi vërejte me shkrim.Gjithashtu, pas vendimit të komisionit disiplinor, Jashari kishte nxjerrë vendimin me të cilin ka bërë pezullimin parandalues me pagesë 50% deri në 3 muaj në pagë.Kundër vendimit të komisionit disiplinor dhe kundër vendimit të Bekim Jasharit, në mars të vitit 2018, Haxhi Bejta ka parashtruar ankesë në Komisionin për Zgjidhjen e Kontesteve dhe Ankesave të Komunës së Skenderajt.Ky Komision kishte aprovuar ankesën dhe anuluar vendimet paraprake dhe e ka kthyer rastin e Haxhi Bejtës në rishqyrtim te komisioni disiplinor.Por i pakënaqur nga moszbatimi i vendimit të Komisionit të Ankesave, Bejta iu drejtua Këshillit të Pavarur Mbikëqyrës të Shërbimin Civil (KPMSHC). Edhe ky Këshill vendosi në favor të tij duke e obliguar Komunën që t’i kthejë mbrapsht vendimet që mori kundër Bejtës.“Obligohet kryetari Bekim Jashari që të bëjë zbatimin e këtij vendim brenda afatit 15 ditësh që nga dita e pranimit të këtij vendimi, duke e kthyer Haxhi Bejtën në vendin e tij të punës sipas aktemërimit të datës 27.04.2012 me të gjitha të drejtat dhe detyrimet që lidhen nga marrëdhënia e punës dhe duke bërë kompensimin e pagës nga dita e ndërprerjes së marrëdhënies së punës deri në zbatimin e këtij vendimi”, thuhet në këtë vendim.Bekim Jashari nuk e përfilli këtë vendim, por pasi Haxhi Bejta po vazhdonte duke mos u paraqitur në punë, e dërgoi sërish në komision disiplinor në vitin 2019.Komisioni disiplinor vendosi edhe një herë kundër tij duke ia humbur plotësisht statutin e shërbyesit civil. Kjo duke u bazuar në Ligjin për shërbyesit civilë, neni 66 pika 4.3, që thotë se komisioni disiplinor pas vendimit për shkelje të rëndë ka të drejtë që të shqiptojë masë disiplinore – ndërprerje të marrëdhënies së punës në Shërbimin Civil.Arsyetimi i tyre ishte se nga data 15 shkurt 2019 deri më 16 prill 2019, Haxhi Bejta nuk kishte dalë në punë. Ndërkaq, sipas Ligjit për zyrtarët publikë, shkelje e rëndë konsiderohet “braktisja e punës ose mungesa e paarsyeshme dhe e vijueshme për 5 ditë pune apo më shumë”.“Pas shqyrtimit të lëndës, Komisioni në fjalë sipas provave të raporteve të hyrje-daljeve nga Zyra e Personelit z.Haxhi Bejta nuk është lajmëruar në punë prej datës 15.02.2019 gjerë më sot. Andaj në bazë të rregullores për procedura disiplinore, mosinformim dhe mungesa e paarsyeshme për dy ditë punë të njëpasnjëshme cilësohet Shkelje e Rëndë – serioze të Kodit të Mirësjelljes për nëpunësin Haxhi Bejta – zyrtar për trashëgimi në drejtorinë për Kulturë, Rini dhe Sport”, thuhet në vendimin që KALLXO.com ka siguruar.         Por qeverisja e re që erdhi pas zgjedhjeve lokale të 2021-ës, e rikthyen Haxhi Bejtën në shef të tenderëve të Komunës së Skenderajt. Kjo është konfirmuar edhe nga Zyra për Informim e Komunës së Skenderajt. Sipas tyre, vendimi i transferit të Haxhi Bejtës në zyrtar për trashëgimi përbën shkelje të Ligjit të shërbyesit civilë.“Me këtë veprim është shkelur neni 28 paragrafi 3, nënparagrafi 3.4 i ligjit për Shërbimin Civil të Republikës së Kosovës dhe rregullorës nr. 06/2010 për transferimin e nënpunësve civil, pasi sipas atij vendimi z. Bejta është degraduar nga kategoria funksionale udhëheqës në kategorinë funksionale profesionale, gjë e cila përbën shkelje të nenit 28 të ligjit për shërbyesit civil”, thuhet në përgjigjen e Komunës së Skenderajt. Neni 28, paragrafi 3, pika 3.4 thotë se “nëpunësi civil, me pëlqimin e tij/saj dhe në marrëveshje me punëdhënësin, mund t’i nënshtrohen transferimit të përkohshëm në detyra të tjera me qëllim të dërgimit në detyrë të veçantë në një organizatë ndërkombëtare, ndërmarrje publike ose në cilëndo organizatë tjetër publike, për të cilën nevojiten aftësi dhe përvojë e caktuar profesionale”.Gjithashtu sipas tyre, pas vendimit të KPMShC të datës 26 dhjetor 2018 ka ardhur kundërligjshëm vendimi tjetër i komisionit disiplinor.“Pas vendimit të KPMSHC të datës 26 dhjetor 2018, pason vendimi i kundërligjshëm i datës 15.02.2019 për transferim të z. Bejta dhe pastaj vendimi i komisionit disiplinor. Pas këtij vendimi të këtij komisioni disiplinor për shkak të skadimit të mandatit të KPMShC, lënda është bartur në gjykatë për trajtim të mëtejshëm”, thuhet mes tjerash në përgjigjen e zyrës për media të Komunës së Skenderajt.KALLXO.com ka provuar që edhe përmes zyrtarit Haxhi Bejta të marrë një sqarim sa i përket rastit të tij, por i njëjti ka refuzuar të deklarohet duke shtuar vetëm se nuk kanë bërë asnjë hap jashta kornizave ligjore. “Nuk je në ngjarje, ka dokumente aq shumë që s’mundesh m’i ra fije. Unë i di obligimet e mia, e di ku kanë gabu ata e krejt çka kanë ba. Anën ligjore shumë mirë e dimë. Asnjë hap jashta anës ligjore nuk e kemi ba”, u përgjigj Bejta duke mos dashur që të vazhdojë të prononcohet më tej. Ndikimi i Haxhi Bejtës në raportet Jashari-LushtakuNjë prej vendimeve që Sami Lushtakut nuk i pëlqyen nga njeriu të cilin e kishte përkrahur për kryetar të Skenderajt, Bekim Jasharit, ishte pikërisht vendimi që Haxhi Bejta nuk qëndroi në vendin ku e lanë kur u larguan nga pushteti në vitin 2017. Ish-kryetari Jashari në emisionin “Kallxo Përnime” në muajin nëntor rrëfeu se si tashmë nënkryetari i Komunës, Sami Lushtaku e kishte lutur që “mos t’ia nguc njerëzit e tij“, e në këtë mes hyn edhe Haxhi Bejta.Madje sipas Jasharit, Lushtaku ishte lënduar goxha shumë nga ky vendim.“Është lëndu goxha shumë pse unë e kam largu, apo në fakt e ka largu ai vetëveten, ish-shefin e Prokurimit. Ka shku në komision disiplinor, komisioni e ka largu. U mundu me bë ankesë në gjykatë, por i ka humb. Ai nuk e ka respektu orarin, nuk u ardhë në punë. Unë pastaj ia kam ndërru vendin e punës, sepse ma lejon ligji, por ai s’ka dashtë me ardhë më në punë”, ka thënë Jashari duke aluduar në Haxhi Bejtën. Për këtë çështje, kryetari Fadil Nura pasi mori drejtimin e Komunës së Skenderajt, ishte pyetur edhe në intervistën në KALLXOPërnime në muajin nëntor 2021.“E ka fitu rastin në Këshill të Pavarur, janë vendimet, nuk i kanë zbatu”, kishte thënë Nura teksa po përmendte disa vendime të Bekim Jasharit që i konsideronte të jashtëligjshme.Në anën tjetër, pas vendosjes së Haxhi Bejtës në krye të Zyrës së Prokurimit, Bekim Jashari reagoi duke e quajtur vendim të jashtëligjshëm.“Fadil Nura bëri vendimin e parë të jashtëligjshëm duke e kthyer në vendin e punës ish drejtorin e Prokurimit, Haxhi Bejta, i cili nga viti 2019 kishte humbur statusin e shërbyesit civil, dhe kështu nuk ishte pjesë e stafit të komunës. I njejti ditën që mori mandatin e kryetarit Fadil Nura, ai menjeherë kishte shkuar në zyre të prokurimit në menyrë të jashtëligjshme. Zyrtarin në fjalë qytetarët e Skenderajt e njohin dhe e dijnë se për çfarë është kthyer jashtëligjshëm në prokurim dhe me çfarë do të merret ai”, thuhet në reagimin e Bekim Jasharit të datës 24 dhjetor 2021.Asamblistët e Bekim Jasharit ushtruan kallëzim penal ndaj kryetarit Fadil Nura pikërisht për rikthimin e Haxhi Bejtës në shef të Zyrës së Prokurimit.“Lista e Pavarur Bekim Jashari, duke besuar në institucionet tona të drejtësisë të ndertuar me shumë mund e sakrificë, kërkon që kjo padi të trajtohet me kohë dhe gjithnjë sipas ligjit”, thuhet në komunikatën e 29 dhjetorit 2021.Konflikti në paqe mes ‘njerëzve të luftës’ "
"Pushimi vjetor 'mollë sherri', QKMF në Skenderaj sot me 'tre drejtorë'
Kryetari i Komunës së Skenderajt, Fadil Nura ka vendosur përkohësisht një ushtrues të detyre të drejtorit të Qendrës Kryesore të Mjekësisë Familjare (QKMF), ndonëse ky institucion kishte një drejtor në pushim vjetor dhe një zëvendësdrejtoreshë të cilës iu ishin autorizuar kompetencat nga drejtori Osman Veliu.Nura e ka arsyetuar këtë vendim të tij me faktin se vendimi i pushimit vjetor ka qenë joligjor.Gjithashtu edhe pika 5 e nenit 13 të Statutit të QKMF-së të Skenderajt thotë se zëvendësdrejtori ndihmon në ushtrimin e detyrave të përditshme dhe vepron në emër të drejtorit në mungesë të tij.Agron Mehmeti është vendosur përkohësisht në krye të QKMF-së.Mehmeti është ish-kandidat për asamble të Komunës së Skenderajt nga radhët e Partisë Demokratike të Kosovës (PDK).Me profesion ai është specializant i Pediatrisë. Ndërsa procedurat për emërimin e drejtorit thonë se drejtori duhet të jetë mjek specialist nga Mjekësia Familjare.Për emërimin e tij, kryetari Fadil Nura është thirrur në bazë të kompetencave dhe përgjegjësive që ka si kryetar.“Ditë e re me përgjegjësi të reja! E gjithë kjo krahas nevojës së menjëhershme për të adresuar nivelin e ofrimit të shërbimeve shëndetësore.Gjendja e rëndë në këtë sektor është e papranueshme, shkaqet dhe arsyet nuk mund të jenë të pakalueshme në raport me kërkesat dhe nevojat e qytetarëve, andaj jemi mëse të vendosur për t’i dhënë zgjidhje të duhur!”, kishte shkruar Nura në rrjetin social “Facebook”.Vendimi për shefin e ri të përkohshme ka ardhur në QKMF më datën 20 dhjetor 2021, pikërisht në ditën kur drejtori Osman Veliu po dilte në pushim vjetor deri më 31 janar 2022.Veliu për KALLXO.com ka thënë se nga informatat që ka u.d Agron Mehmeti do të qëndroj deri të kthehet ai nga pushimi vjetor.“Unë akoma nuk kam marrë asnjë dokument zyrtar në lidhje me ndonjë shkarkim dhe se në një takim sot (22 dhjetor) me kryetarin i është thënë mjekëve së ushtruesi i detyrës se drejtorit do të qëndroj derisa te kthehet drejtori nga pushimi vjetor, atëherë nuk e shoh te arsyeshme të jap ma shumë informacione”, ka thënë Veliu për KALLXO.comPor, sipas zëvendësdrejtoreshës së QKMF-së, Florentina Shala – Gashi të gjitha kompetencat ia kishte autorizuar drejtori Veliu që rrjedhimisht, sipas saj, nuk ka pasur nevojë për një U.D përderisa është ajo në detyrë, deri të kthehet Veliu nga pushimi vjetor.“Doktor Osman Veliu është drejtor i QKMF-së me kontratë katër vjeçare. Ka kërkuar pushimin vjetor që nuk e kemi shfrytëzuar, as ai e as unë për shkak të situatës me pandeminë, e ka pasur të nevojshme tash me marrë pushimin. Unë si zëvendësdrejtoresh me kontratë dhe kompetencat të plota dhe me autorizimin nga drejtori jam me kompetenca të plota si drejtor i QKMF-së deri të kthehet. Në të njëjtën kohë, nuk e di, neve na ka ardhë një vendim prej kryetarit të Komunës që ka emëruar një prej doktorëve”, u shpreh ajo.“Qysh e tek nuk e di, veç e di që jemi tre drejtorë për momentin drejtor të QKMF-së”, është shprehur Shala – Gashi.KALLXO.com ka provuar që të marrë koment edhe nga Agron Mehmeti por i njëjti nuk ka qenë i qasshëm deri në momentin e publikimit të këtij artikulli.Komuna ngrit dyshimet se vendimi i pushimit vjetor ishte i kundërligjshëmFadil Nura, kryetar i Komunës së Skenderajt, në një prononcim për KALLXO.com ka thënë se e ka vendosur përkohësisht ushtrues të detyrës të ri sepse nuk ia ka besuar detyrën e udhëheqjen zv/drejtoreshës Florentina Shala – Gashi.Sipas kryetarit Nura, ajo ka shkelur Ligjin kur i’a ka dhënë pushimin vjetor drejtorit Osman Veliut.“Drejtori ka marrë pushim dhe fatkeqësisht, drejtorit të QKMF-së i ka dhanë zëvendësdrejtoresha pushim, që është shkelje e ligjit. A ke dëgju vartësi me i dhanë pushim kur e ki eprorin që me ligj e përcakton me dhanë pushim. Pra, zëvendësdrejtoresha e ka shkel ligjin”, tha Nura.Nura deklaroi se Agron Mehmeti do të zëvendësoj Osman Veliun deri më 1 shkurt 2022.“Drejtori kur ka shku në pushim, ka njoftu që ka shku në pushim. Për një muaj e gjysmë, gjendja me gripin sezonal, unë nuk kam guxu me ja lanë asaj zëvendësdrejtoreshë që e ka shkel ligjin, e që është edhe juriste, fatkeqësisht, me lanë komplet sistemin shëndetësor në duart e saj. Edhe e kam emëruar njërin prej doktorëve që janë aty deri sa të kthehet drejtori”, ka thënë Nura.Sipas tij, tashmë janë duke shqyrtuar vendimin që e ka nxjerrë zëvendësdrejtoresha Florentina Shala – Gashi për pushimin vjetor të doktorit Osman Veliu.Në anën tjetër, zëvendësdrejtoresha e QKMF-së, Florentina Shala – Gashi shprehet e bindur se nuk shkelur ligjin.Sipas saj, çdo herë procedurat për nënshkrimin e pushimit vjetor të drejtorit kanë shkuar vetëm brenda mekanizmave të QKMF-së.“Këto janë fjalë të kryetarit të Komunës, më vjen keq, është një rregullore e brendshme. Pushimi nuk nënshkruhet nga shefat jashtë institucionit, për këtë arsyeje organizohet brenda institucionit. Dhe mëqenëse që drejtori e ka informuar drejtoreshën e Shëndetësisë, është aprovuar në njëfarë mënyre. Unë jam pjesë e menaxhmentit të QKMF-së, pushimin vjetor për drejtorin nuk nënshkruhet nga DMSh-ja, ata e shohin joligjore, por kanë mujtë me i kallxu, ose me më kontaktu mu, dhe jo me shku në këtë formë”, u shpreh ajo.Pas kësaj KALLXO.com ka kontaktuar sërish drejtorin Osman Veliu i cili thotë se për pushimin e tij e kishte informuar edhe drejtoreshën e Shëndetësisë.Sipas tij, ajo nuk ia kontestuar vendimin e nënshkruar nga zv/drejtoresha e QKMF-së, Florentina Shala – Gashi, veçse i ka uruar “pushime të këndshme”.Drejtoresha e Shëndetësisë, Rrezarta Ibrahimi, nuk ka pranuar që të deklarohet përmes telefonit por ka kërkuar që pyetjet t’i drejtohet zyrës për media për informacione.Ndërsa, Zyra për Informim ka deklaruar se baza ligjore në të cilën pretendojnë se është shkelur gjatë dhënies së pushimit vjetor të doktor Veliut është Ligji i Nr. 03/L-212 ​(Ligji i Punës) dhe Statuti i QKMF-së, neni 13.Sipas këtij Ligjit, neni 37, punëdhënësi paraprak është i obliguar që në formë të shkruar t’i informojë të gjithë të punësuarit për bartjen e detyrimeve dhe përgjegjësive tek punëdhënësi i ardhshëm.Ndërkaq Statuti i QKMF-së i miratuar në korrik të vitit 2021, neni 13, pika 3 thotë se “Drejtori i QKMF i përgjigjet për menaxhimin mjekësor, administrativ dhe financiar të të gjitha funksioneve të shërbimeve në QKMF, kryetarit të Komunës së Skenderajt dhe drejtorit komunal për Shëndetësi dhe Mirëqenie Sociale”.Në anën tjetër, më 24 dhjetor 2021, ish-kryetari Bekim Jashari në një reagim të gjatë deklaroi se emërimi i U.D të ri, përderisa ekziston drejtori i zgjedhur me konkurs, është edhe “një marrëzi dhe shkelje e rëndë”.Sipas Jasharit, Osman Veliu, është drejtor i zgjedhur me konkurs dhe mandati i tij përfundon mbas katër viteve.Ai shtoi se shkarkimi i tij nuk mund të bëhet nga kryetari i komunës pa pasur procedura disiplinore ndaj tij.“Për më tepër, emërimi u.d drejtor i QKMF-së i një njeriu pa kualifikim të nevojshëm (pasi që duhet të jetë mjek familjar) që vjen nga partia në pushtet, një ish kandidat për asamble nga PDK-ja, duke ekzistuar drejtori aktual është edhe një absurd dhe skandal në vete i këtij pushteti, një krim mbi institucionin që është në shërbim të qytetarëve në këtë kohë pandemie dhe një ofendim dhe demoralizim i stafit të spitalit i cili ka dhënë një kontribut dhe sakrificë të jashtëzakonshme në luftë me COVID-19”, u shpreh Jashari në rrjetin social “Facebook”."
"Dosja e Veriut: Lidhja mes kompanisë së futur në listën e zezë të Amerikës dhe investimeve në Ulqin
Hulumtimi i emisionit “Kallxo Përnime” ka zbardhur skemën e bashkëpunimit të kompanive me pronarë shqiptarë me kompaninë “RAD”, e cila është futur në listën e zezë nga Shtetet e Bashkuara të Amerikës dhe ka fituar shumicën e tenderëve për punë të hapura nga komunat e udhëhequra nga partia Lista Serbe.Kompania “RAD”, pronar i së cilës është Radulle Steviq që është futur së fundmi në listën e zezë nga Shtetet e Bashkuara të Amerikës si pjesë e grupit të Millan Radoiçiqit, e ka kontraktuar kompaninë “N.N.T A.B.C” me pronar Arben Jetullahun për të realizuar një numër të madh të projekteve kapitale në katër komunat me shumicë serbe.“Kallxo Përnime” pas një hulumtimi njëvjeçar ka arritur të zbardhë bashkëpunimin që ka Arben Jetullahu, pronar i kompanisë “A.B.C” edhe me biznese që kanë afërsi me politikanë të fuqishëm të Kosovës. Jetullahu ka hapur kompaninë “Premium Bau” Sh.P.K. në Kosovë së bashku me biznesmenin tjetër, Bekim Pireva, që merret me prodhimin e asfaltit.Një kompani me emër të njëjtë “Premium Bau Ulqin” e kanë të regjistruar në Malin e Zi, në të cilën Arben Jetullahu ka 33% të aksioneve dhe Bekim Pireva 34% të aksioneve. Në bazë të regjistrit të bizneseve të Malit të Zi del që në këtë kompani aksionar është edhe Idriz Thaçi, vëllai i ish-presidentit të Kosovës, Hashim Thaçi.Kompania në të cilin është aksionar edhe Idriz Thaçi, vëllai i ish-presidentit Hashim Thaçi, është në finalizim të një kompleksi banesor në Ulqin. Ekipi i “Kallxo Përnime” e ka vizituar lokacionin në të cilin është duke u ndërtuar kompleksi banesor, i cili gjendet në afërsi të plazhit të madh në Ulqin.I kontaktuar nga “Kallxo Përnime”, Arben Jetullahu ka thënë se Idriz Thaçin e ka partner të biznesit vetëm në kompaninë e regjistruar në Mal të Zi, që e ka emrin “D.O.O. Premium Bau” – Ulqin.Ai ka thënë se janë në përfundim të kompleksit banesor që janë duke e ndërtuar në Ulqin.“5,000 apo 6,000 metra katrorë janë në përfundim e sipër”, ka thënë Jetullahu për “Kallxo Përnime”.Ai ka treguar edhe për shumën e parave që i kanë investuar në Ulqin së bashku me dy partnerët e tij, Bekim Pirevën dhe Idriz Thaçin.“Përafërsisht kemi investu si person jo si kompani afër 500 mijë euro secili person”, potencon Jetullahu.Idriz Thaçi aksionari i kompanisë  “Premium BAU” nuk ka dashur të flasë para kamerave. Thaçi ka kthyer një përgjigje për emisionin nëpërmjet asistentit të tij duke thënë se puna e vetme e tij e përbashkët me Arben Jetullahun dhe Bakim Pirevën është në qytetin e Ulqinit.“Z. Idriz Thaçi merret me biznes që 40 vjet. Gjatë karrierës së tij biznesore ka bashkëpunuar me biznesmenë të shumtë vendorë dhe ndërkombëtarë. Z. Idriz Thaçi ka bashkëpunim biznesor me z. Jetullahu dhe z. Pireva vetëm në kompaninë “Premium Bau Ulqin”, në një projekt ndërtimor në Ulqin. Çfarëdo ndërlidhje tjetër që bëhet është tendencioze për t’i dhënë raportimit konotacion politik dhe për të ndërtuar insinuata publike, të cilat gjithsesi që do të kenë pasoja juridike”, thuhet në përgjigjen e dërguar për emisionin “Kallxo Përnime”.Idriz Thaçi merret me biznes në Kosovë që një kohë të gjatë dhe ka hise në tri biznese. Ai ka 50% të aksioneve në kompaninë “Geo-Minerals” Sh.P.K.,  kompania “Geo-MInerals” ka në pronësi dy biznese të tjera, përkatësisht ka në pronësi kompaninë “Geomineral AG” Sh.P.K. dhe kompaninë “Gold Stone L.L.C”.“Kallxo Përnime” ka kontaktuar edhe me aksionarin tjetër, Bekim Pirevën.“I vetmi bashkëpunim i yni me z. Thaçi është në projektin ndërtimor në Ulqin. Të dhënat e kompanisë dhe aksionarëve janë të gjitha publike dhe online”, theksoi Bekim Pireva, drejtor i kompanisë “Premium Bau Ulqin”.Bekim Pireva ka thënë se ka hapur biznese në Kosovë në të cilat është aksionar me qytetarë serbë, por thotë se ato nuk janë bërë asnjëherë aktive. Ai është aksionar me 70% të aksioneve në biznesin “Energy Power” Sh.P.K. me seli në Zubin Potok, në të cilën janë aksionarë edhe Bojan Jakshiq (20% të aksioneve) dhe Millovan Simiq (10% të aksioneve).“Jemi vetëm tre aksionarë atje, unë bashkë me Arben Jetullahun dhe Idriz Thaçin, që të dy i njoh në Prishtinë kohë më parë. Po, Idrizi është vëllai i Hashim Thaçit, unë kam pasë edhe një kompani tjetër me disa serbë të Zupqit por nuk është më sepse nuk kemi mujtë me hapë fabrikën”, theksoi Pireva.Kompania “RAD” dhe pronari i saj Radulle Steviq janë futur në listën e sanksioneve të Departamentit të Thesarit të ShBA-së së bashku me Millan Radoiçiqin, Zvonko Veselinoviqin, Sërgjan Vulloviqin, Zhelko dhe Andrija Bojiqin.Në komunikatën e Departamentit amerikan të Thesarit, Veselinoviq identifikohet si udhëheqësi i grupit të krimit të organizuar dhe gjithashtu si një nga figurat më famëkeqe të korrupsionit në Kosovë.Grupi i krimit të organizuar, sipas këtij Departamenti, është angazhuar në një skemë ryshfeti në shkallë të gjerë me zyrtarë të sigurisë kosovare dhe serbe.Sipas tyre, përmes ryshfetit, lehtësojnë trafikimin e paligjshëm të mallrave, parave, narkotikëve dhe armëve ndërmjet Kosovës dhe Serbisë.“Grupi gjithashtu ka komplotuar me politikanë të ndryshëm në disa marrëveshje quid pro quo, duke përfshirë ryshfetin në fillim të vitit 2019 të zyrtarëve kosovarë të sigurisë për të lejuar operacionet e tyre të kontrabandës ndërmjet Serbisë dhe Kosovës dhe ryshfetin e fundit të vitit 2017 të zyrtarëve kosovarë të sigurisë kufitare për të lejuar kalimin e sigurt për kontrabandistët”, thuhet në këtë komunikatë.Historia e bashkëpunimit me kompaninë e futur në listën e zezë të ShBA-së.Kompania “RAD” tenderët e fituar në komunat që udhëhiqen nga kryetarë që vijnë nga partia Lista Serbe i ka shpërndarë te kompanitë e tjera për t’i kryer punët dhe nënkontraktori më i madh i kompanisë ‘RAD’ ka qenë kompania “A.B.C” me pronar Arben Jetullahun.Jetullahu ka sqaruar se si ka filluar punët në veriun e Kosovës në kohën e largimit të barrikadave në Veri.“Në zonën e Mitrovicës së Veriut kam fillu prej vitit 2015 ose 2016. Partner me të cilin kam bashkëpunu me të dhe kam qenë nënkontraktor i tij në ndërtimin e rrugëve ka qenë Radulle Steviq. Personin e kam njoftë kur pata konkurru me një tender dhe nuk pata mujtë me marrë, ky më ka ofru bashkëpunim se nuk ka pasur makineri për ndërtimin e rrugëve dhe kemi bashkëpunu deri në ditën e djeshme”, ka thënë Jetullahu.Ai ka thënë se e ka ndërprerë bashkëpunimin me kompaninë “RAD”, pas futjes së saj në listën e zezë të Shteteve të Bashkuara.“Në ditën e djeshme, pas publikimit të lajmit nga ShBA për kompaninë “RAD” unë i kam ndërpre dhe i kam lajmëru për të gjitha punët që i kam pasë”, tha Jetullahu.Një kallxues, i cili ishte intervistuar duke iu ruajtur identiteti, ka treguar për “Kallxo Përnime” se shqiptarët kanë punuar edhe në projekte tjera në veri të Kosovës që janë financuar nga buxheti i Republikës së Kosovës apo nga ai i Serbisë. Ai ka thënë se punët rreth Liqenit të Ujmanit janë bërë nga shqiptarët. Pas përfundimit të këtyre punimeve, në vizitë në Ujman kishte bërë edhe presidenti i Serbisë, Aleksandar Vuçiq.“Kur u ardh Vuçiqi këtu te Ujmani, u dashtë me kanë e përfundume gjithçka, nëse s’gaboj i ka pasë 2-3 muaj krejt me u kry. Kanë punu edhe natën për me kanë e kryme me datë kur ai ka pasë me ardhë, rrethojat janë të lyme me flamur të Serbisë, me dorë krejt qashtu i kanë ly, shqiptarët qaty, flamurin serb shqiptarët e kanë ly”, ka thënë ky kallxues.Ai ka treguar se shqiptarët kanë punuar edhe në ndërtimin e përmendores së Car Llazarit, ndërtimin e infrastrukturës së ‘Luginës së Diellit”, ndërtimin e po ashtu shembja e murit të Mitrovicës, sheshin e Mitrovicës Veriore dhe shumë objekte tjera.Për të gjitha këto pretendime “Kallxo Përnime” ka tentuar të kontaktojë edhe me Radulle Steviqin, pronarin e firmës “RAD” por ai ka qenë i paqasshëm dhe nuk është takuar në zyrat e kompanisë  së tij në Zveqan.Kompani të tjera shqiptare që kanë punuar në veriun e vendit është edhe kompania ‘Komplast’, e cila ka bërë hapjen e pilotëve tek ura në Zveqan për të cilën ka pasur shumë reagime.Pronari i kompanisë Gani Ibrahimi ka thënë se u kontraktua nga kompania “RAD” por ende nuk është paguar për punën e bërë aty.“Prej kujt jemi paguar? Me thanë të drejtën prej askujt ende se borxh na kanë mbetë. Paj vallahi qajo firma qaty qajo që e keni përmend firma ‘RAD”. Hala s’i ka pagu, ku e di unë, s’i kena bo presion na hala edhe s’i ka ardhë rendi, ku e di. Kontratë nuk keni pasë më të, kështu zyrtarisht. Kemi bo profaturën po hala s’mu ka pagu”, ka theksuar Gani Ibrahimi nga ‘Komplast Group’Edhe Ibrahim Kostanica, pronari i kompanisë “Iliria” në Mitrovicë, kompani kjo që merret me prodhimin e betonit ka treguar se kompania e tij punon me kompaninë “RAD”.“Ne punojmë me atë kompani, ajo i merr tenderët nga Qeveria e Kosovës, pagesat na i bën përmes bankës dhe ne i bëjmë faturat, diku rreth 50 mijë euro në muaj i kemi punë me të”, thotë Kostanica."
"Kosova do ta ‘mobilizojë’ mbështetjen për industrinë e lënë pas dore të filmit
Ministri i Kulturës, Rinisë dhe Sportit i Kosovës, Hajrullah Çeku, thotë për BIRN se shteti do t’i ofrojë ndihmë të fortë industrisë së filmit fitues të çmimeve të vendit – bazuar në këshillat e vetë sektorit.Filmat kosovarë kanë pushtuar ekranet në mbarë botën kohët e fundit, duke fituar çmime prestigjioze ndërkombëtare – pavarësisht mungesës së madhe të fondeve që do të thotë se si regjisorët ashtu edhe aktorët shpesh paguhen pak ose aspak për punën e tyre dhe nuk mund ta promovojnë të njëjtën.‘Vera andrron detin’ me regji të Kaltrina Krasniqit dhe skenar të Doruntina Bashës, fitoi çmimin special të jurisë në Festivalin Ndërkombëtar të Filmit Selanik në Greqi nga data 4-14 nëntor. Zgjoi [në anglisht Hive] nga Blerta Basholli, tri herë fituese në festivalin Sundance dhe e nominuar nga Kosova për Oscar 2020, fitoi çmimin Fischer në të njëjtin festival.“Zgjoi” do të jetë i nominuari i parë i Kosovës për Oskar në kategorinë e filmit artistik dhe produksioni i dytë kosovar që shkon në festivalin më prestigjioz ndërkombëtar të filmit me metrazh të shkurtër ‘Shok’ [Friend] në vitin 2016.Filmat kosovarë këtë vit jo vetëm që janë shfaqur në mbarë botën por kanë sjellë edhe shumë çmime.‘Në kërkim të Venerës’, për shembull, nga Norika Sefa, fitoi një çmim special të jurisë në festivalin e filmit në Roterdam; ‘Pa Vend’ [në anglisht Displaced] nga Samir Karahoda dhe ‘Luaneshat e Kodres’ nga Luana Bajrami u shfaqën të gjitha në festivalin e Kanës.Filmi i fundit fitoi regjinë më të mirë dhe çmimin Discovery për filmin më të mirë debutues në Festivalin e 29-të të Filmit Raindance.Mirëpo, siç ka raportuar BIRN më parë, regjisorët e filmave kosovarë shpesh marrin shumë pak fonde për të filluar karrierën e tyre nga Qendra Kinematografike e Kosovës, QKK, që rezulton në filma të cilët depërtojnë deri tek ekranet e festivaleve ndërkombëtare, por më pas lihen në mëshirën e tyre.Ministri i Kulturës, Rinisë dhe Sportit i Kosovës, Hajrullah Çeku, tani zotohet ta ndryshojë këtë praktikë, duke zbatuar rekomandimet kryesore të anëtarëve të një industrie të talentuar, të suksesshme dhe të mirëudhëhequr.“Më 26 tetor, ne pranuam një dokument nga vetë komuniteti me hapat që ata rekomanduan të cilët do të duhej të ndiqeshin nga ministria dhe nga shteti,” tha për BIRN Çeku, i cili mori detyrën si Ministër i Kulturës, Rinisë dhe Sportit të Kosovës në mars të vitit 2021.Ne e kemi trajtuar me shumë kujdes çështjen e filmit, sektori ka avancuar shumë shpejt në krahasim me ritmet institucionale”, shtoi ai: “Filmi ka nevojë për disiplinë, sepse ndërkohë që ngritet, mund të pësojë rënie të shpejtë”.Ligji do t’i japë statusin e interesit të special shtetërorSkenë nga filmi ‘Zgjoi’. Foto: QKKÇeku është zotuar ta bëjë industrinë e filmit me “interes të veçantë shtetëror”, përmes një ligji të ri për filmin, duke pranuar kështu kërkesat e kineastëve.“Ne kemi nevojë për mobilizim institucional në mënyrë që suksesi i [industrisë së filmit] të jetë i vazhdueshëm ndër vite,” tha ministri, duke shpjeguar se dhjetë anëtarë të komunitetit të filmit u ftuan për të propozuar hapat kryesorë që duhet të ndërmarrë shteti.“Ne po i rregullojmë çështjet ligjore, po përditësojmë institucionin dhe po i rimendojmë rregullat e lojës në mënyrë që ky potencial rinor të vazhdojë të prodhojë dhe të arrijë sukses ndërkombëtar në film,” tha ai.Në dokumentin e tyre, dhjetë kineast kërkuan që filmi të bëhet një industri me interes të veçantë shtetëror dhe të bëhen reforma në katër fusha të rëndësishme: kuadri ligjor, financimi, infrastruktura që lidhet me pronat kinematografike dhe burimet njerëzore.Në bazë të këtij dokumenti dhe bashkëpunimit mes Ministrisë së Kulturës dhe kineastëve është hartuar një projektligj, që synon ndryshimin e ligjit aktual për kinematografinë.Në takimin e hapur me kineastët më 11 nëntor, një praktikë për të cilën ministri Çeku pretendon se do ta ndihmojë qeverinë në reformat e mëtejshme, disa drejtorë akuzuan ministrinë se favorizon disa individë ndaj të tjerëve.Projektligji tani është në proces shqyrtimi publik dhe Çeku u ka kërkuar gjithashtu kinesatëve që nuk janë përfshirë në ekipin e punës t’i dërgojnë komentet e tyre.“Deri në dhjetor, do ta kemi [projektligjin] përpara parlamentit për votim,” tha Çeku për BIRN.Me një shumicë solide të ulëseve në parlament, qeveria e udhëhequr nga partia Vetëvendosje ka besim se mund ta shtyjë përpara legjislacionin në fjalë.Investime të huaja dhe më shumë financime nga isntitucionet vendoreFoto: Urim Krasniqi/KALLXO.comNjë nga ankesat kryesore të industrisë së filmit kosovar, e cila i ka tejkaluar të gjitha pritjet, kryesisht duke u mbështetur në vullnetin dhe ëndrrat individuale, është mungesa e mbështetjes qeveritare.Qendra Kinematografike e Kosovës, QKT, është akuzuar për keqmenaxhimin e fondeve, se është borxhli me produksionet dhe se nuk i ka ndihmuar siç duhet kineastët.QKT ka mbi 100,000 euro borxh për prodhime të ndryshme filmike, nga të cilat 96,000 janë grumbulluar gjatë vitit 2021.Në diskutimin me kineastët më 11 nëntor, Çeku tha se ministria kishte “ngritur një rast në prokurori dhe polici për hetime” mbi akuzat kundër QKT-së dhe do të kishte një konkurs të hapur për zgjedhjen e një drejtori të ri.“Reforma që ne po bëjmë nuk është vetëm legjislative, por edhe strukturore dhe thelbësore,” tha ai.“Disa parregullsi [në QKT], veçanërisht në lidhje me shpenzimet, tashmë i kemi rregulluar dhe janë zëvendësuar njerëzit që e kanë udhëhequr; tani po kalojmë në fazën e zgjedhjes së drejtorit të ri. Kemi një këshill të ri drejtorësh dhe me ligjin e ri besojmë se do të inkorporojmë mekanizma të rinj por edhe një frymë të re përmes njerëzve të rinj,” tha Çeku për BIRN.Këshilli Drejtues i QKT-së, i zgjedhur në maj të vitit 2021, ka iniciuar suspendimin e drejtorit Arben Zharku dhe ka dëshmuar pjesërisht se ai ishte i përfshirë në keqmenaxhimin e fondeve publike. Mandati i dytë i Zharkut përfundon zyrtarisht në shkurt të vitit 2022.Me një drejtor të ri dhe me shkrirjen e QKT-së në Kosovafilm, një ndërmarrje publike e prodhimit, distribuimit dhe shfaqjes së filmit, si dhe me lehtësira të duhura për institucionet shtetërore të filmit, ministria planifikon të rrisë fondet dhe të tërheqë investime të huaja direkte, IHD.Buxheti aktual ka alokuar rreth 800,000 euro për filmin në vitin 2022, ngjashëm me shumën e vitit 2021, por më pak se 810,000 e ndarë në vitin 2020, 1.2 milionë euro të alokuara në vitin n2019 dhe rreth 1.4 milionë euro në vitin 2018. Këto fonde përfshijnë pagat e punëtorëve dhe prodhimi i filmit.Projektbuxheti i ri synon të alokojë rreth 1.6 milionë euro për QKT-në për vitin 2022 dhe një shumë të ngjashme në vitet 2023 dhe 2024.Një mbështetje e re tashmë ka filluar të dalë në horizont. Çeku i tha BIRN se 150,000 euro janë ndarë për të promovuar filmin ‘Zgjoi’ (Hive) në rrugën e saj drejt çmimit Oscar. Një fushatë e përbashkët institucionale, politike dhe qytetare për ta mbështetur filmin ‘Zgjoi’ Oscar është një risi në Kosovë.Çeku planifikon ta udhëheqë një ministri që do të jetë një mbështetës aktiv i komunitetit të kineastëve, duke lobuar diplomatikisht për të arritur marrëveshje bashkëpunimi me vendet e tjera në mënyrë që kineastët kosovarë të mund të aplikojnë për fonde shtesë jashtë vendit dhe të bashkëpunojnë me produksione ndërkombëtare.“Shteti nuk i mbulon kurrë të gjitha shpenzimet [e një filmi], por … ne besojmë se shteti ynë ka një rol për ta lehtësuar bashkëpunimin e kineastëve dhe marrëveshjet e bashkëpunimit me vendet e tjera,” tha ai.Ai tha gjithashtu për BIRN se projektligji i ri synon të paraqesë subvencione për prodhimet ndërkombëtare të filmit për filmimin në Kosovë.Kosova synon të tërheqë investimet e huaja direkte përmes prodhimeve ndërkombëtare të filmit, “duke ofruar një rimbursim prej 30 për qind të kostove të pranueshme të shpenzuara drejtpërdrejt nga investitori i huaj për prodhimin e një filmi në Kosovë”, tha ai. "
"Kurti: Marrëveshja me Serbinë - brenda mandatit të qeverisë sime
Kryeministri i Kosovës, Albin Kurti tha në një intervistë me Zërin e Amerikës se shpreson për një marrëveshje me Serbinë brenda mandatit të qeverisë së tij, që përkon me mandatin e presidentit amerikan, Joe Biden dhe atij të Komisionit aktual evropian. Në intervistën e fundvitit me korrespondentin tonë në Prishtinë, Besim Abazi, kryeministri Kurti foli edhe për krizën energjetike që ka përfshirë vendin si dhe marrëdhëniet rajonale.Zëri i Amerikës: Zoti kryeministër, Kosova po përballet me krizë energjetike që ka kushtëzuar shkurtime të furnizimit të qytetarëve. Cila është rrugëdalja prej saj?Albin Kurti: Kriza energjetike nuk është vetëm në Kosovë dhe rajon, është në gjithë Evropën. Por, neve na ka goditur si një popullsi e varfër që jemi. Dhe me këtë rast, ne po përpiqemi që nëpërmjet subvencionimit të konsumit në njërën anë dhe rregullimit të bllokut B2 të termoelektranave në anën tjetër, sadopak ta zbusim këtë situatë e cila nuk do të mund të përfundojë shpejt, meqenëse këto ditë ngarkesa bazë është diku rreth 900 megavat, ndërkaq që shpenzimi arrin edhe 1.4 gigavat, kurse i gjithë kapaciteti prodhues, sikur të punonte edhe blloku B2, nuk do të ishte më shumë se 900 megavat. Në këtë situatë ne jemi të detyruar të importojmë energji elektrike dhe këtë po e bëjmë me çmime bukur të shtrenjta, për shkak se bursa ndërkombëtare është goditur rëndë nga çmimet gjithnjë e më të larta të gazit. Pra, në njërën anë subvencionojmë konsumin, do të ndihmojmë edhe familjet që janë më të varfra, por në anën tjetër, gjithashtu u kemi bërë thirrje qytetarëve që sa më shumë që të munden, ta racionalizojnë shpenzimin dhe u jemi mirënjohës për përgjigjen pozitive.Zëri i Amerikës: Opozita i ka cilësuar të vonuara veprimet tuaja përballë një krize të paralajmëruar. Vendet e rajonit ka muaj që e kanë shpallur emergjencën energjetike. Përse ju nuk e bëtë një gjë të tillë?Albin Kurti: Kosova i ka dy termoelektrana. Njëra, Kosova A është e vjetër 60 vjet, tjetra, Kosova B është 40 vjet. Por, teknologjia brenda tyre është edhe më shumë se kaq, sepse vjetërsinë që e përmenda është vetëm vjetërsi e ndërtesave, ndërkaq stabilimentet aty janë edhe së paku edhe një dekadë më të vjetër se kaq. Është situatë me pajisje, teknologji dhe rrjet të amortizuar dhe gjatë këtyre dy dekadave të pasluftës kemi pasur përgjithësisht projekte sporadike e të dështuara, pa një strategji të mirëfilltë. Për herë të parë sivjet, me një strategji që i paraprinë analiza dhe studimi, do ta kemi vitin e ardhshëm për politikat energjetike dhe sektorin e energjisë në përgjithësi dhe më pastat do të mund të kemi projektet se si Kosova në këtë dekadën e tretë të këtij shekulli t’ia dalë sa i përket krizës energjetike. Jemi kritikuar që është dashur të blejmë energji elektrike më herët, por një gjë e tillë nuk ka qenë e mundur. Meqenëse nuk mund të blesh energji elektrike dhe ta konservosh në frigorifer. Je shumë i ekspozuar ndaj çmimeve të bursës dhe nuk ka asnjë vend tashmë në rajonin tonë të afërt që është vend eksportues, të gjithë janë duke importuar. Ne jemi goditur rëndë për shkak se jemi vend më i varfër se sa të tjerët dhe ne anën tjetër, jemi goditur rëndë, meqenëse përafërsisht shtatë herë më shumë shpenzon energji elektrike amvisnia në raport më industrinë.Zëri i Amerikës: Në ndërlidhje me këtë krizë, jeni kritikuar shumë për refuzimin e projektit të Korporatës Sfidat e Mijëvjeçarit për ndërtimin e strukturës së gazsjellësit. Debati rreth gazsjellësit u shoqërua nga diskutime rreth marrëdhënieve të Kosovës me Shtetet e Bashkuara, të cilat në kohen e qeverisë suaj të parë ishin të ftohura. Po tani?Albin Kurti: Ne nuk e kemi përjashtuar mundësinë e furnizimit me gaz dhe përdorimit të gazit dhe të një termoelektrane në të ardhmen edhe nëpërmjet gazit dhe këtë mund ta bëjmë më vonë. Mirëpo, tani, kur nuk e kemi strategji, të hyjmë në projekte për të cilat nuk e kemi as infrastrukturën dhe as ekspertizën, na është dukur nxitim i pavend. Gjithçka kemi bërë në diskutim me partnerët amerikanë, përkatësisht me MCC-në dhe me programin e tyre ‘compact’, fondet për të cilin nuk do të shkojnë dëm, por do të riorientohen deri atëherë kur ne ta kemi strategjinë dhe të shohim se si do të ecim përpara. Pra, për asnjë moment, nuk ka pasur as lëkundje se lëre më dëmtim të bashkëpunimit tonë me SHBA-në.Zëri i Amerikës: Edhe për faktin që gazsjellësi është një projekt rajonal sepse përfshinë Maqedoninë e Veriut dhe lidhet edhe me Greqinë, pra kur Kosova ka nevojë për zgjerim të këtij bashkëpunimi rajonal?Albin Kurti: Padyshim që bashkëpunimin rajonal ne e kemi prioritet dhe tashmë kemi mbajtur mbledhje të përbashkëta të dy qeverive edhe me Republikën e Maqedonisë së Veriut edhe me Republikën e Shqipërisë. Kemi pasur vizita të ndërsjella me Greqinë, por nuk mendoj që projekte e tilla, që edhe ashtu nuk do të mund të fillonin para shumë vjetëve, diku nga fundi i kësaj dekade, do të mund ta cenojnë bashkëpunimin e mirë që kemi me të gjitha vendet e rajonit, mbase me përjashtim të fqinjit tonë verior.Zëri i Amerikës: I përmendët mbledhjet me Shqipërinë dhe Maqedoninë e Veriut që të dyja janë pjesë e nismës Ballkani i Hapur që e keni refuzuar deri tani Ka ndonjë gjasë që Kosova të ndryshojë qëndrimin ndaj kësaj nisme e cila po merr formë?Albin Kurti: Së pari, Ballkani nuk është vetëm tri shtete, Ballkani nuk është as gjashtë shtete sa është hapësira e Ballkanit Perëndimor ende të paintegruar në BE. Ballkani është së paku 12 shtete…Zëri i Amerikës: Por të tjerat janë ne BE, tashmë janë të rregulluar…?Albin Kurti: Por, nëse e quajmë Ballkan dhe Ballkan i Hapur, besoj se testi i së vërtetës është hapja e Serbisë ndaj Kosovës. Ata nuk i pranojë as dokumentet tona të udhëtimit, kartat e identitetit, nuk i pranojnë as vulat, certifikatat dhe diplomat tona, prandaj me një Serbi të mbyllur për Kosovën, nuk e di se si mund te kemi Ballkan të Hapur. Ndërkaq, në një rrafsh edhe më individual do të thosha, besoj që kështu ndjehen shumica dërmuese e qytetarëve të Republikës sonë. As si përcaktim politik as si ndjeshmëri kulturore, unë nuk u përkas atyre që besojnë në vetëmjaftueshmërinë e Ballkanit. Unë jam i bindur që Kosova dhe shqiptarët në përgjithësi e kanë vendin e tyre në NATO dhe BE.Zëri i Amerikës: Por, a nuk e dëmton Kosovën një farë vetizolimi nga kjo nismë ndërsa ajo ka nevojë për thyerjen e pengesave dhe për qasje më të gjerë në një treg më të madh dhe për sigurimin e lirisë së lëvizjes së njerëzve, mallrave e kapitalit?Albin Kurti: Kurrë nuk ka pasur Republika e Kosovës më shumë vizita të zyrtarëve të lartë politik e diplomatik të perëndimit sikurse në vitin 2021. Dhe gjithashtu, kurrë nuk ka pasur pritje më të larta për zyrtarët tanë sikurse në këtë vit. Mbase vetëm viti 1999 pas çlirimit do të mund të ketë pasur më shumë vizita nga jashtë në vendin tonë. Në anën tjetër ne marrim pjesë në procesin e Berlinit. Për tregun e përbashkët rajonal kemi shprehur gatishmërinë tonë dhe interesimin tonë. Gjithashtu, theksojmë se investimet janë shumë të rëndësishme në rajon. Por, këto duhet të bëhen duke pasur respekt të ndërsjellë dhe barazi të të gjithëve. Iniciativat që vijnë nga Beogradi, unë e kam përshtypjen e fuqishme se dëshirojnë që të krijojnë një platformë pa BE-në. Ne dëshirojmë që BE-ja të jetë në çdo iniciativë rajonale edhe si mekanizëm, por njëkohësisht edhe si vlerë. Nuk preferojmë që edhe më tej në Ballkanin Perëndimor të ketë fonde të BE-së pa vlera evropiane.Zëri i Amerikës: BE-ja mbështeti nismën përmes komisionarit për zgjerim, ndërsa nisma është mbështetur nga diplomacia amerikane dhe vet zoti Gabriel Escobar ka theksuar se mbështet nismën që nuk e zëvendëson BE-në. A nuk janë garanci të mjaftueshme që Kosova ta tejkalojë do thosha njëfarë vetizolimi të saj?Albin Kurti: Unë jam i bindur që mbështetja që vjen nga perëndim për Ballkanin e Hapur, është më shumë nga motivi që të mos i dilet kundër idesë, sesa të përkrahet projekti si i tillë. Pra, nuk duan ta kundërshtojnë idenë, por nuk është se aktivisht po marrin pjesë pastaj në projektin e tillë. Dhe të mos harrojmë që tek këto tri shtete që po marrin pjesë në iniciativën e Ballkanit të Hapur, vetëm njëri shtet e ka pajtimin edhe të presidentit edhe të kryeministrit; Serbia.Zëri i Amerikës: Kundërshtimi i nismës sikur shkaktoi çarje në marrëdhëniet e Kosovës me Shqipërinë. Përse një nismë që synon afrim mes vendeve të Ballkanit po thellon ndarjet në mes të dy vendeve që marrëdhëniet e tyre i kanë cilësuar vëllazërore?Albin Kurti: Besoj që mospajtimi ynë rreth iniciativës për Ballkanin e Hapur, që në fakt e ka origjinën në Novi Sad, është dëmtim i raporteve tona që vlen për t’u përmendur. Marrëdhëniet midis Prishtinës dhe Tiranës janë ndër ë të mirat në Kosovën e pasluftës…Zëri i Amerikës: Edhe midis kryeministrave?Albin Kurti: Padyshim. Por ne kemi mospajtime edhe në Kuvendin e Republikës së Kosovës, edhe brenda partive politike nganjëherë kemi mospajtime edhe brenda kabineteve qeveritare e lëre më midis dy kryeministrave. Por, me vet faktin që përmendet kaq shumë ky mospajtim, besoj që kjo tregon se në fakt, ka fare pak ose aspak mospajtime të tilla.Zëri i Amerikës: Marrëdhëniet e Kosovës me Serbinë shfaqen përgjatë gjithë zhvillimeve në Ballkan. Aktualisht procesi i bisedimeve është në rrugë pa krye. Çfarë mund të zhbllokojë këtë proces dhe cilat janë pritjet tuaja?Albin Kurti: Edhe kryenegociatorja e dikurshme e Kosovës, zonja (Edita) Tahiri, e pat përmendur para disa viteve që bisedimet ndërmjet Kosovës dhe Serbisë praktikisht janë ndalur kur është hedhur në tryezë projekti i shkëmbimit të territoreve. Pra, nuk është se ne ndaluam dialogun, përkundrazi, ne i patëm dy takime në Bruksel dhe patëm një marrëveshje për reciprocitetin e targave, e cila po zbatohet edhe derisa po e zhvillojmë këtë intervistë. Ndërkaq ,dialogu besoj që ngadalë, por sigurt, po vendoset ne binarët e duhur, e ato janë binarët e një marrëveshje ligjërisht të obligueshme, sipas vlerave evropiane me qytetarët si përfitues të mbramë dhe në qendër ta ketë njohjen reciproke ndërmjet Kosovës dhe Serbisë, që do të thotë se aktualisht realiteti është ai i një mosnjohjeje reciproke.Zëri i Amerikës: A keni ndonjë pritje edhe në afate kohore? Brenda mandatit tuaj? Më vonë?Albin Kurti: Unë besoj që dialogu, bisedimet dhe marrëveshja ndërmjet Kosovës dhe Serbisë, do të duhej të përfundonte brenda të mandatit të qeverisë së Republikës së Kosovës e që koincidon, që përputhet edhe me mandatin e presidentit amerikan, Joe Biden dhe atë të Komisionit aktual Evropian të udhëhequr nga zonja Ursula von der Leyen dhe me zëvendësin e saj, përfaqësuesin e lartë për politikën e Jashtme dhe atë të sigurisë, zotin Josep Borrell.Zëri i Amerikës: Herën e fundit kur u takuat me zotin Borrell, doli në pah mospajtimi juaj i thellë rreth çështjes së Asociacionit të komunave me shumicë serbe. Si do ta tejkaloni këtë çështje?Albin Kurti: Unë i kam theksuar çdo herë në Bruksel parimet që duhet t’i ketë dialogu dhe bisedimet, e ato janë në fakt vlerat evropiane, demokratizimi, sundimi i ligjit, ballafaqimi me të kaluarën dhe njëkohësisht një lloj simetrie apo reciprociteti i të drejtave të pakicave kombëtare, sepse pa një lloj simetrie të tillë nuk do të mund të kemi paqe të qëndrueshme dhe stabilitet afatgjatë. Tash Asociacioni i komunave serbe është një kërkesë e Beogradit si një instancë e lartë shtetëroreZëri i Amerikës: Kërkesë e Beogradit por e sanksionuar në një marrëveshje ndërkombëtare?.Albin Kurti: Nuk është marrëveshje ndërkombëtare meqenëse nuk është ratifikuar asnjëherë në Serbi, njëra palë nuk e pranon si marrëveshje ndërkombëtare dhe le të mos harrojmë që nuk e ka kaluar testin e Gjykatës Kushtetuese në Kosovë. Në vitin 2013 njëmend janë vendosur parimet e atij asociacioni, mirëpo substanca ka ardhur në vitin 2015 dhe ajo praktikisht u rrëzua në Gjykatën Kushtetuese. Bindja ime është se Serbia synon të krijojë brenda Kosovës një ngrehinë që do të ishte edhe më legjitime ndërkombëtarisht se sa shteti i Kosovës, sepse paramendojeni një Asociacion të komunave me shumicë serbe të instaluar në Kosovë ashtu siç e ka dashur Serbia, ai do të njihej edhe nga Kosova edhe nga Serbia ndërkohë që Republika e Kosovës do të vazhdonte të mos njihet nga Serbia, mbase edhe shtetet tjera në BE edhe më tej e sidomos nga dy superfuqitë të cilat janë në Këshillin e Sigurimit të Kombeve të Bashkuara. Pra, ka një synim të mbrapshtë që brenda Kosovës të krijohet një ngrehinë legale e juridike e cila jo vetëm që është në shërbim të Beogradit, por edhe bëhet ndërkombëtarisht me legjitimitet edhe më të lartë se sa vet shteti i pavarur i Kosovës.Zëri i Amerikës: Gjykata Kushtetuese gjeti shkelje brenda marrëveshjes por në tekstin e saj përafërsisht thuhet se Asociacioni duhet të formohet në bazë të marrëveshjes së vitit 2013. Do ta pranoni një gjë të tillë?Albin Kurti: Unë besoj se Gjykata Kushtetuese thotë kështu meqenëse e kemi pasur një ratifikim të atyre parimeve të marrëveshjes me 26 qershor të vitit 2013 për marrëveshjen e 19 prillit të atij viti dhe është interesante se si Serbisë menjëherë, një apo dy ditë pasi që ratifikohet në Kuvendin e Republikës marrëveshja e parë e parimeve, i çelen negociatat për anëtarësim në Bashkim Evropian. Ne pësojmë dëme në funksionimin e brendshëm ndërkaq Serbia avancon së jashtmi. Gjykata Kushtetuese e kufizuar nga një ratifikim i tillë në Kuvendin e Republikës më duket që është ndjerë në një çikë sikleti dhe ka thënë se nuk e kundërshton në parim idenë për Asociacionin e komunave me shumicë serbe, por pastaj thotë se asnjëri prej shtatë kapitujve të atij asociacioni nuk është në përputhje me Kushtetutën e cila lëndohet në plot 23 nene, jo në dy apo tri nene, por në 23 nene.Zëri i Amerikës: Por si do ta kaloj kryeministri Kurti ‘sikletin’ e trysnisë që ushtrohet mbi të për themelimin e Asociacionit?Albin Kurti: Me durim dhe punë. Unë jam zgjedhur si kryeministër i Republikës së Kosovës pas 14 shkurtit që ishte një fitore plebishitare, që ishte një fitore e paparë në Kosovën e pasluftës dhe zotimet tona kanë qenë për punësim dhe drejtësi, këto janë prioritetet tona gjithashtu, është e pandemia të cilën po e menaxhojmë mjaft mirë dhe nuk e përjashtojmë dialogun, jemi të gatshëm dhe të hapur për diskutime e bisedime, mirëpo ato duhet të jenë vetëm bisedime për statusin e marrëdhënieve të raportit ndërmjet Kosovës dhe Serbisë, jo për statusin e Kosovës. Pra, nuk bisedojmë për statusin e Kosovës i cili jo vetëm që është ai i një shteti të pavarur, por i një pavarësie që në katër vitet e para ishte e mbikëqyrur ndërkombëtarisht dhe në fund ishin vetë faktorët ndërkombëtarë që na e hoqën mbikëqyrjen në vitin 2012, na thanë mjaft me mbikëqyrjen tash pavarësia juaj do të jetë e plotë. Nuk mund të kthehemi as para vitit 2012 as para vitit 2008.Zëri i Amerikës: E përmendët më herët mundësinë e një asimetrie ndërmjet dyja vendeve duke pasur parasysh gjendjen e pakicave. A po kërkoni kësisoj një status të ngjashëm me serbët në Kosovë për shqiptarët në Luginën e Preshevës?Albin Kurti: Kjo u shtrua në takimin që kemi pasur në Bruksel me datë 15 qershor dhe në atë takim, meqenëse presidenti i Serbisë mundohej që të arsyetonte interesin e Serbisë si shtet i hidhëruar nga humbjet e së kaluarës, si përkujdesje për të drejtat e pakicave në Kosovë, unë thash le ta shohim se çfarë bën Serbia me pakicat në territorin e saj. Ata e kanë Këshillin Nacional të hungarezëve, të shqiptarëve dhe boshnjakëve, meqenëse ju besoni se jeni më të mirët le ta përdorim edhe në Kosovë këtë model. Pra unë e prezantoja kërkesën e tij si interes shtetëror të tij dhe e kundërshtova. Më pastaj ai (Aleksandër Vuçiç) e elaboroi kërkesën shtetërore si interes i pakicave dhe aty ishte shansi që unë të prezantoj se si Serbia e zgjidh çështjen e pakicave në territorin e saj, mirëpo natyrisht u hidhëruan edhe më shumë se sa ishin, meqenëse dëshironin të mbanin një lloj ofensive, një lloj hegjemonie ku ajo që vlen për vetën e tyre, nuk vlen edhe për ty dhe ajo që duhet të vlejë për ty nuk ka pse e zbatojnë te vetja e tyre. Nëse dëshiron që një kërkesë të jetë legjitime duhesh ta paramendosh kërkesën në formën e një parimi, mirëpo ata kanë vetëm kërkesa që refuzojnë që t’ua japin trajtën e një parimi, prandaj edhe simetria, balanci që e shtrova unë aty u refuzua me nervozizëm nga pala tjetër.Zëri i Amerikës: Po ndërmjetësuesi, si reagoi?Albin Kurti: Ndërmjetësuesi nuk reagoi meqenëse ishte më shumë i interesuar të kemi një rezultat se sa tek theksat e hollësive të atij diskutimi. Unë i konsideroj si ndërmjetësues por, fatkeqësisht, ata e konsiderojnë vetën vetëm si lehtësues dhe unë mendoj që kjo është një mënyrë se si Brukseli fatkeqësisht nuk po e zë vendin që e meriton dhe i cili na duhet të gjithëve. Fuqia e Brukselit mbi rajonin e Ballkanit Perëndimor, mbi Kosovën dhe Serbinë, është shumë më e madhe sidomos mbi Serbinë dhe një pjesë e madhe e kësaj fuqie që do të mund të mirë përdorej, fatkeqësisht nuk po ngjan.Zëri i Amerikës: Për shumë kënd prania amerikane prandaj bëhet e domosdoshme. Nisur nga komunikimet tuaja, a ka gjasa, a ka mundësi për forcim të kësaj pranie?Albin Kurti: Shtetet e Bashkuara të Amerikës janë mirë të informuara dhe na njohin të gjithë neve tejet mirë, natyrisht që ne e mirëpresim gjithmonë rolin dhe kontributin amerikan, mirëpo për momentin intensitetin dhe formën e angazhimit të tyre ata e dinë vet më së miri.Zëri i Amerikës: Integrimet evropiane lidhen me procesin e bisedimeve dhe nëse mund të them kësisoj, karota që u ofrohet palëve për të normalizuar marrëdhëniet ndërmjet tyre është pikërisht ky integrim ndonëse Kosova është e fundit në rajon. Por. me një Bashkim Evropian të tillë që është sot i lodhur nga zgjerimi, i rezervuar nga zgjerimi, cila mund të ishte realisht karota për të nxitur palët për një marrëveshje?Albin Kurti: Së pari prioritet i yni është normalizimi i Kosovës, nuk e mohoj rëndësinë e normalizimit të raporteve me Serbinë me njohjen reciproke në qendër mirëpo, mua më nevojitet që t’i dal zot qytetarit në përputhje me vullnetin e tij për normalizim të Kosovës dhe ne po e dëshmojmë që është e mundshme që ndonëse s’e kemi zgjidhur çështjen me Serbinë, megjithatë ne mund të funksionojmë si shtet i suksesshëm dhe të forcohemi. Ta zëmë investimet e huaja direkte në Kosovë gjatë këtij 9 mujori të parë të vitit 2021 ishin 53 për qind më të larta se në periudhën e njëjtë të vitit të kaluar dhe 80 për qind më të larta se në vitin 2019. Kemi një qeveri që ka administruar 1 milionë e 600 mijë doza të vaksinave pa konsideruar asnjëherë Federatën ruse dhe Kinën si opsion, vetëm vaksinat e miratuara nga EMA dhe FDA pra evropiane dhe amerikane dhe në të njëjtën kohë nga 773 raste ditore brenda mesatares javore që i kishim para 9 muajve kur hymë në zyrë, kemi rënë vetëm në 9 raste. Popullsia mbi moshën 18 vjeçare është vaksinuar me së paku një dozë mbi dy të tretat dhe me dy doza mbi 60 për qind. Qytetarët mund të vaksinohen pa caktuar termin dhe madje pa qenë shtetas të Republikës sonë dhe unë i inkurajoj ata që nuk e kanë bërë që ta bëjnë e ata që tashmë e kanë bërë, ta marrin edhe dozën e tretë. Të hyrat tatimore janë rritur në Kosovë, i kishim mbi 588 milionë të hyra tatimore nga Administrata Tatimore sivjet ndërkaq nga Doganat e Kosovës, i kemi të hyrat 1 miliardë e 320 milionë euro sivjet. Të hyrat tatimore janë për 26 për qind më të larta se viti paraprak, 12 për qind më të larta se sa viti 2019 dhe 28 për qind më të larta se viti 2018. Doganat janë mbi një të tretat më të larta se viti i kaluar, për 17.5 për qind më të larta se viti 2019 dhe për 21 për qind më të larta se viti 2018. Pastaj kemi regjistruar diku rreth 10 mijë vende të reja pune, i kemi mbajtur 50 mbledhje si qeveri, me 458 vendime dhe gjithsej me 112 projektligje. Rritja ekonomike do të jetë dyshifrore, është interesant që tremujori i dytë i këtij viti kishte rritjen ekonomike 16.3 për qind ndërkaq tremujori i tretë i kishte 14.5 për qind. Eksportet janë rritur 60 për qind krahasuar me vitin e kaluar dhe madje 90 për qind krahasuar me vitin 2019 ndërkaq të hyrat buxhetore janë 30 për qind më të larta, që tregon se qytetarët kur e shohin një qeveri të pakorruptuar janë më shumë të gatshëm të paguajnë taksa dhe kontribute, ndërkaq kur kanë shpresë për të ardhmen po ashtu më shumë preferojnë të shpenzojnë se sa të kursejnë. Këto janë shifra të një shteti i cili po avancon nga një bazë e ulët, mirëpo po ecën përpara dhe në kontrast me rrëfimin e pavërtetë të Serbisë se Kosova është një shtet i dështuar, qeveria jonë po tregon që edhe vlerat demokratike evropiane por edhe progresi shoqëror dhe ekonomik në Kosovë, jo vetëm se janë të mundura por tashmë po ngjajnë.Zëri i Amerikës: Pas këtyre të dhënave që ju i radhitet si suksese të qeverisë suaj ndryshe nga shkurti i vitit 2021 kur ju fituat me mbi 50 për qind, tetori dhe zgjedhjet lokale nuk e përsëritën një sukses të tillë. Si shpjegohet zoti kryeministër?Albin Kurti: Është e vërtetë se në zgjedhjet lokale patëm një rezultat të pakënaqshëm për subjektin tonë politik, mirëpo Kosova tregoi një pjekuri demokratike të jashtëzakonshme. Ishin zgjedhjet e para që organizoheshin me mua si kryeministër. Edhe më 14 shkurt të vitit 2021 edhe më 17 tetor e 14 nëntor të këtij viti me zgjedhjet lokale, Kosova ka treguar se opozita mund të fitojë, që është kushti thelbësor për një situatë demokratike. Tash aq shumë është rritur mbështetja jonë në elektorat në fillim të këtij viti sa që në fund të këtij viti të preokupuar shumë me qeverisjen qendrore nuk kemi arritur as për së afërmi të krijojmë struktura të gjera dhe organizatë të madhe për ta përthekuar atë mbështetje dhe kjo besoj që na u shfaq në rezultatin jo të kënaqshëm. Më pastaj, faktor tjetër besoj se ka qenë edhe pandemia, ku subjekti ynë politik që është i njohur për tubime të mëdha, në kushte të pandemisë ne mund të mbanin vetëm tubime të vogla ndërkohë që për tubime të mëdha nuk kemi gjetur si organizatë ende zëvendësim. Pra, me aq sa dimë po i nxjerrim mësimet e duhura dhe do të bashkëpunojmë me komunat e Kosovës për zhvillimin dhe përparimin e të gjithëve, duke mos lënë mbrapa askënd./VOA"
"Erotika, tabuja shekullore që e rijetësoi Vlora Nikçi
E mbyllur brenda shtëpisë së secilit, erotika përgjatë gjithë historisë ka arritur të thyej muret e të pasurojë folklorin shqiptar. Edhe pse ende vazhdon të konsiderohet tabu, një art i tillë ka qenë përherë pasuri e artit shqiptar.E frymëzuar nga gjyshërit, aktorja e njohur Vlora Nikçi ka risjellë artin erotik përmes mbledhjes së këngëve erotike në trojet shqiptare. Nisur nga fakti që gjyshërit e saj kanë kënduar këngë erotike të cilat janë pasuri kulturore, asaj i ka penguar që këto vlera nuk janë hasur nga të tjerët.“Meqë mua më falnin shumë pasuri, doja ta ndaja me të tjerët këtë ndjenjë. Prandaj më ka munguar erotika shqiptare, ajo e këngëve të lira, e jona tradicionale e botuar”, tha mbledhësja e folklorit në një intervistë për KALLXO.com.Këngët e shpërfaqura në librin “Kangë popullore erotike” që ajo ka mbledhur nëpër trojet shqiptare janë këngë të Malësisë. Nikçi i ka mbledhur këngët e fshatrave të Rugovës të cilat këndohen edhe ndër shqiptar të Malit të Zi, Plavë e Guci, Valbonë e Malësisë së Shkodrës e deri në Ulqin.“Këngës është vështirë me i vu kufi. Kënga nuk pyet për kufijtë, por i ndjek emocionet njerëzore”, tha ajo.E shtyrë nga fakti që një pjesë e popullsisë nuk arrijnë ta dallojë erotikën nga pornografia, Nikçi shprehet e irrituar se si ende në Kosovë nuk ekziston dijenia për dallimin e lirikës së mirëfilltë popullore, e cila ndikon shumë në zhvillimin e personalitetit njerëzor, por shpesh është konsideruar si turp për shfaqjen e saj në publik.“Besa besë edhe për veten”, thotë ajo, duke e konsideruar librin e saj si protestë ndaj këtyre dukurive.Nikçi vlerëson se dukuri të tilla shoqërore nuk e lejojnë zhvillimin e mirëfilltë të jetës skenike – artistike e as ajo shoqërore. Sipas saj, shumë shpesh duke mos ditur të bëhet dallimi mes erotikes dhe pornografisë, janë censuruar skenat erotike në teatër e film.“Mosnjohja e këtyre fushave të rëndësishme letrare ka rezultuar të hasim në një farë turpi të luhen skena të tilla, duke ngjasuar në ato pornografike dhe pikërisht kjo më ka shkaktuar irritim të madh mua si aktore”, shprehet aktorja e shfaqjeve që njihet e vlerësohet për rolet e interpretuara në shfaqjet teatrale.Si aktore, Nikçi nuk i vë faj publikut që skenat e tilla nuk i ka pritur si duhet sepse nuk i ka hasur me parë.“I ka njohur ato, por vetëm në mënyrë të fshehtë, sikur diçka të turpshme”, tha Nikçi, e cila përpos si aktore viteve të fundit është bërë e njohur edhe si mbledhëse e folklorit shqiptar.Nikçi vlerëson se mësimi më i mirë, kujtesa më e bukur emocionale, dallimi mes të mirës dhe të keqes, vjen bukur dhe rrjedhshëm tek ne përmes lojës artistike, e cila njëherë edhe ngjallë shije të mirëfilltë, prandaj nuk duhet censuruar skenat reale të dashuruarve.Duke qenë aktore e teatrit, duke njohur erotiken, dashurinë e seksin, i ka ndihmuar asaj që të njoh më mirë personazhin që luan. Sipas Nikçit, folklori i ka ndihmuar në zgjedhjet e enigmave në skenë.“Mënyra se si njeriu dashuron, apo si dëshiron të arrijë atë që dashuron, vë në pah më së miri personalitetin e tij”, tha ajo.Një ndër ndjesitë më të mira që i ka dhënë mbledhja e këngëve të tilla, është rikujtimi i fuqisë i të qenurit grua. Aq sa i ka dhënë kënaqësi një koleksionim i tillë i pasurive gojore, aktorja thotë se ka mësuar shumë më shumë se që ka pritur.Kjo e ka mësuar atë që trashëgimia kulturore është shumë e rëndësishme të dokumentohet sa më teër sepse përmes saj, individët e njohin veten e tyre. Sipas saj trashëgimia i dhuron jetës shumë gjërat të bukura të gatshme, keqkuptimet i zgjidh, shumë pyetje-përgjigje e mbi të tjerat kulturë dhe emancipim.“Të njohim vetën tonë, e për të njohur vetën është rrugë e gjatë në jetë”, tha ajo.Pavarësisht që në Kosovë ende ekzistojnë paragjykime e tabu çështje, Vlora Nikçi nuk është befasuar fare për pritjen e mirë që e ka pasur libri i saj në mesin e shoqërisë, duke marrë parasysh që çdo njeri e do të bukurën, dashurinë dhe sensualitetin.“Nuk ka pas njeri që nuk e ka përqafuar idenë time, të plasimit të trashëgimisë tonë në këtë format. Është pëlqyer shumë ideja ime e pikturave që ato të pikturohen me veshje kombëtare nëpër ato vende ku kanë jetuar dhe ku janë realizuar këto dashni”, shprehet aktorja.Çfarë e ka befasuar më së shumti artisten ka qenë fakti që njerëzit me të cilët ka folur gjatë mbledhjes së folklorit, kanë qenë më mendjehapur për erotikën se sa ata të ditëve të sotshme.“Edhe pse mosha e zonjave dhe zotërinjve është mbi 80 dhe ato/ata, i qanin kohërat e moçme, kur kënga erotike është kënduar me shoqëri e miq”, thotë Nikçi duke potencuar se ata nuk e kuptonin se pse në kohërat tona është krijuar një lloj turpi për t’i kënduar këto këngë.Sa i përket “vajzës dhe erotikes”, Nikçi u shpreh se nuk e ka ditur që gratë nuk janë marr me erotikën dhe këtë hezitim të tyre e ka mësuar nga Instituti Albanologjik i Kosovës, por jo nga gratë dhe burrat e bjeshkëve. Këtë të vërtetë të dhimbshme asaj ia kanë treguar dr. Rrustem Berisha dhe dr. Sadri Fetiu, të cilët gjithë jetën dhe krijimtarinë e tyre ia kanë falë trashëgimisë kulturore shqiptare.“Më erdhi fort keq që ne gratë kemi lanë pas dore poezitë më të bukura të trashëgimisë tonë, në të cilat ne vet udhëheqim. Dhimbje e madhe për ne si gra që nuk kemi marrë pjesë bashkë me burrat në plasimin e tyre, ashtu siç kemi marr pjesë edhe në krijimin e këtyre këngëve”, tha ajo."
"Lehtësia e vjedhjes në asfalt la mbrapa sektorin e energjisë 
Kur më 6 qershor të vitit 2014 kishte ndodhur shpërthimi në elektrolizerin e Termocentralit “Kosova A” gjithë sytë ishin kthyer kah sektori i energjisë. Në ditët e para pas kësaj fatkeqësie, që kishte ndodhur vetëm dy ditë para zgjedhjeve, u fol për shkaktarët e shpërthimit dhe për viktimat, e më vonë u diskutua edhe për domosdoshmërinë që të ketë investime në termocentralet e stërvjetruara dhe në ndërtimin e kapaciteteve të reja energjetike.Në tavolinë dolën ide të shumta për ecurinë që duhet ta ketë sektorin e energjisë, por si zakonisht gjithçka u la në harresë disa ditë më pas. Një muaj pas këtij shpërthimi, Qeveria në detyrë e kishte nënshkruar kontratën në vlerë 600 milionë euro për ndërtimin e Autostradës Prishtinë – Shkup. Kontrata ishte nënshkruar më 1 korrik 2014, e fillimi i punimeve ishte bërë më 8 korrik apo pak kohë pasi ishin paguar faturat e fundit për autostradën Prishtinë-Vermicë.Gjatë asaj vere, një ambasador i një shteti të fuqishëm, në një nga takimet e organizuara në Prishtinë e kishte pyetur një ministër që si është e mundur që qeveria ka vendosur t’i  shpenzojë edhe 600 milionë euro në asfalt ndërkohë që është evidente që sektori i energjisë është buzë kollapsit. Kjo ishte autostrada e dytë që po fillonte pas shpalljes së pavarësisë. Vetëm për ndërtim të autostradave, Qeveria e Kosovës kishte investuar më shumë se 1.5 miliard euro duke mos llogaritur paratë që janë investuar në magjistrale e rrugë lokale. Këto investime përveç që ishin të shtrenjta u percollën me mungesë të transparencës dhe me penalti prej 53 milionë euro që i pagoi qeveria e Kosovës në rastin e Autostradës së Shkupit. Ndërkohë, që po e tregoja këtë vizion të qeverive të Kosovës që niste dhe përfundonte në asfalt, një nga koleget e Maqedonisë së Veriut më ndërhyri.“Ju të paktën keni autostrada e asfalt, ne i kemi investuar qindra miliona euro në statuja”, tha ai duke iu referuar projektit të shumëpërfolur “Shkupi 2014”. Aty e pash që ka edhe me keq. Pa dashur ta nenvlerësoj nevojën që kishte investime në ndërtim të rrugëve, duhet thënë se sasia e parave të investuara në asfalt ishte në dispropocion të madh me sektorët e tjerë, siç ishte energjetika apo edhe arsimi e shëndetësia. Pasojat e kësaj neglizhence ne investime në energji po i shohim tani kur vendi është në krizë, njëjtë sikur jemi duke i parë pasojat e neglizhencës në investime në shëndetësi prej se kemi hyrë në pandemi dhe njëjtë sikur i shohim pasojat në arsim saherë na vijnë rezultatet e testimeve të nxënësve në PISA.Në kohën kur çmimi i energjisë është rritur dukshëm dhe gjitha vendet e rajonit janë në krizë energjetike, natyrshëm duhet pyetur se qysh do të dukej sot sektori i energjisë nëse qeveria në vitin 2014 kishte vendosur t’i investojë  600 milionë euro në këtë sektor e jo në autostradën e Shkupit? Ose këto para t’i kishte investuar edhe ma herët, shembull në vitin 2009.Apo në vend të garës në mes të politikanëve se kah duhet të orientohet paratë e buxhetit në autostradën për Gjilan, atë për Podujevë, në magjistralen Prishtinë – Mitrovicë apo në autostradën e Dukagjinit- ato para të investoheshin në energji. Ta paramendojmë një debat në mes të vendimmarrëseve nëse duhet të investohet në modernizimin e termocentraleve të KEK-ut, në ndërtimin e ndonjë parku solar të KEK-ut, në krijim të kushteve më të mira për investime në energji nga era, në ndërtim të një termocentrali të ri apo edhe në zgjerimin e projektit të kogjenerimit në tërë Prishtinën, Fushë Kosovën dhe Obiliqin. Nëse një pjesë e parave që kanë shkuar në asfalt do të investoheshin në energji sot nuk do të diskutonim për reduktime të energjisë.Fatkeqësisht, asfalti nuk është sindrom që e ka prekur vetëm Kosovën. Njëjtë është edhe në Maqedoni të Veriut, Shqipëri e Mal të Zi. Edhe në këto shtete, ndër vite, prioritet i është dhënë asfaltit dhe projekteve të tjera prej të cilave kanë përfituar kompanitë e lidhura me politikën.  Jo rastësisht investime janë orientuar në asfalt. Jo pse këtyre investime i ka parapri ndonjë studim fizibiliteti, por emëruësi i përbashkët i krejt këtyre është lehtësia për të keqpërdorë paranë publike në tenderët për asfalt. Kjo më së miri tregohet me cmimet shumë të ndryshme që janë ndërtu rrugët në rajon apo me cilësinë e asfaltit në vendet e rajonit dhe me faktin që bizneset e afërta me politikën kanë përfunduar të jenë nën-kontraktorë të bizneseve të mëdha që kishin nënshkruar kontratat për ndërtim të këtyre autostradave. Njëjtë sikur në Kosovë, edhe në Maqedoninë e Veriut, Shqipëri dhe vendet tjera të rajonit investimet e mëdha kapitale kanë një të përbashkët: ato më shumë orientohen në sektorët prej të cilëve mund të keqpërdorët më lëhtë, por edhe këto investime realizohet pa e përfshirë qytetarin. Mungesa e transparencës dhe përfshirjes së qytetarëve para se të jetësohet një projekt ka bërë që shumë prej investimeve kapitale të mos e arrijnë qëllimin për të cilin janë nisur.Ky editorial është bërë në kuadër të projektit “Sfidat rajonale në luftimin e korrupsionit dhe keq-menaxhimit të investimeve publike kapitale” të implementuar nga KDI. "
"Keqkuptimet rreth vaksinave rrezikojnë jetën e shtatzënave
Mënyra e duhur për të mundur sëmundjet është vaksinimi. Vaksina nuk është terminologji e panjohur për ne. Përkundrazi, ne marrim vaksina që nga momenti i parë që vijmë në jetë, dhe kjo vazhdon deri sa të rritemi, e për disa sëmundje tjera vazhdojmë të vaksinohemi edhe në moshën madhore.Vaksina konsiderohet arritja më e madhe e shekullit 20 në shëndetin publik. Para kohës së zbulimit të vaksinave, njerëzit kanë vdekur nga sëmundjet e ndryshme infektive, ku sot, shumica e këtyre sëmundjeve janë shfarosur pikërisht, falë vaksinave që ne i marrim.Gratë shtatzëna dhe  COVID -19:Gratë shtatzëna janë më të predispozuara për t’u sëmurë me rëndë në rast se infektohen me COVID 19 në krahasim me bashkëmoshataret jo shtatzëna. Shtatzënia shkakton ndryshime në trup, ndryshime këto që të bëjnë më të ndjeshme ndaj virusëve respirator si është edhe virusi që shkakton COVID-19 .Çka do të thotë të sëmuresh më rëndë?Të sëmuresh më rëndë do të thotë: të shtrihesh në spital, të shtrihesh në intensive, të marrësh frymë me ndihmën e aparaturës speciale.Vaksinimi kundër Covid-19 në shtatzëni:Kemi shumë pyetje dhe dilema rreth vaksinimit në shtatzëni.A duhet të vaksinohemi në shtatzëni?A i bënë dëme bebit?A ka mundësi që nga vaksina të sëmuremi më shumë?Bebi, a sëmuret brenda në barkun e nënës së vaksinuar?Çka përmban vaksina?Dhe shumë pyetje tjera.Sipas Qendrës për Kontrollin dhe Parandalimin e Sëmundjeve (CDC), Kolegjit Amerikan për Gjinekologë dhe Obstetër (ACOG), Kolegjit Mbretëror për Gjinekolog dhe Obstetër (RCOG ) vaksina kundër COVID – 19  rekomandohet për gratë shtatzëna, gratë gjidhënëse, gratë që tentojnë të mbesin shtatzënë.Vaksinat për mbrojtjen nga COVID – 19 nuk përmbajnë virusin e gjallë, andaj marrja e tyre nuk shkakton infeksion te gratë shtatzëna e as te bebet e tyre.Rekomandohet të merren vaksinat mRNA (Moderna dhe Pfizer BioNTech).Këto vaksina përbëhen nga lajmëtari ARN (mRNA) që është i mbështjellë nga një lipid për të depërtuar në qeliza, duke i përdorë qelizat e trupit për të prodhuar antigjene (spike protein), të cilat stimulojnë sistemin imunitarë (mbrojtës) për të prodhuar antitrupa kundër COVID -19. Vaksinat mRNA , siç është Pfizer BioNtech, nuk futet në bërthamë, dhe nuk ndërron ADN-në e pranuesit. Me fjalë tjera, këto vaksina nuk shkaktojnë ndryshime gjenetike. Vaksinimi në shtatzëni ndihmon në krijimin e antitrupave që mbrojnë bebën në barkun e nënës. Këto antitrupa , që janë krijuar pas marrjes së vaksinës mRNA janë gjetur në gjakun e kordonit umbelikal. Kjo do të thotë se vaksinimi mund t’ i ndihmoi bebit tuaj që të mbrohet nga infeksioni me COVID-19.Faktet rreth efikasitetit dhe sigurisë së vaksinës kundër COVID-19 në shtatzëni po përditësohen. Këto të dhëna tregojnë që marrja e vaksinës në shtatzëni ka benefite më të mëdha se çdo risk tjetër potencial.Të dhënat e fundit rekomandojnë vaksinimin e plotë te të gjitha gratë që janë shtatzëna, te grave që dëshirojnë të mbesin shtatzëne. Nëse keni ngelur shtatzënë dhe nuk keni arritur të merrni dozën e dytë , atë mund ta merrni edhe gjatë shtatzënisë.Për shkak të rritjeve të rasteve me Omicron, rekomandohet doza përforcuese te të gjitha shtatzënat, 3 muaj pas marrjes së dozës së dytë.Shoqata Evropiane për Embriologji dhe Reproduksion Human ( ESHRE ), rekomandon vaksinimin e çifteve ( gra dhe burra ) para se të futen në programin për mbarsim të asistuar ( IVF ). E sidomos gratë e predispozuara ( me sëmundje tjera ) që të sëmuren më rëndë nga COVID 19, u rekomandohet vaksinimi sa më pare. "
"Aktivizmi qytetar dhe paditë strategjike, histori suksesi në rastin e hidrocentraleve në Kosovë
Prodhimi i energjisë elektrike si problem global ka afektuar edhe Kosovën. Në këtë aspekt ka disa vite që është menduar dhe janë bërë shumë analiza për të gjetur alternativa të ndryshme për prodhimi e energjisë përmes ku njëra ndër to është prodhimi energjisë përmes hidrocentraleve por gjithmonë duke bërë një balancë për të mbrojtur interesin e përgjithshëm në rastin konkret ruajtjen e ambientit. Në dekadën e fundit, vala e ndërtimit të hidrocentraleve në Kosovë ka nxitur reagime të shumta.Projektet e hidrocentraleve të mëdha, në disa komuna kanë rezultuar në rezistencë publike mjaft të madhe. Fillimi i ndërtimit të këtyre hidrocentraleve pa planifikim të mirëfilltë strategjik, pa vlerësim të ndikimit në mjedis, pa analizë adekuate të prurjeve të ujit ka ndikuar që niveli i shumë lumenjve të bie, apo në kohë të caktuara edhe në shtjerrje të tërësishme tyre. Dëmi i cili është duke iu shkaktuar natyrës mund të jetë vështirë i riparueshëm.Fatkeqësisht, ndërtimi i hidrocentraleve ka degraduar rëndë mjedisin, florën, faunën, kanë çrregulluar ekosistemin, kanë shëmtuar peisazhin dikur shumë të bukur, kanë devijuar dhe penguar rrjedhën e lumit, ua kanë mohuar qytetarëve ujin e pijes dhe ujitjes, të cilët kanë qenë të varur nga ky ujë, sidomos bujqit vendor. Raste të tilla të degradimit janë vërejtur sidomos në komunën e Shtërpcës.Në këtë drejtim, Qendra për Raste Gjyqësore Strategjike, si e para e këtij lloji në Kosovë e cila në bashkëpunim me një OJQ vendore filloi luftën kundër hidrocentraleve në gjykatë. Rasti i paraqitur në Gjykatën Themelore në Prishtinë, me padinë e parashtruar nga Grupi për Studime Juridike  dhe Politike dhe GAIA rezultoi i suksesshëm. Puna e ndërtimit të Hidrocentralit në Brezovicë u ndal dhe operimi i tij u ndalua, pas Aktgjykimit të Gjykatës Supreme më të cilin vërtetoi se gjykata e shkallës parë ka vepruar drejtë kur ka vendosur për shtyrjen e ekzekutimit të vendimit me të cilin iu është aprovuar leja ujore.Procedurat administrative për ndërtimin e katër hidrocentraleve në Shtërpcë kanë filluar në vitin 2013. Ministria e Mjedisit dhe Planifikimit Hapësinor (në vijim: Ministria) nuk i ka ndjekur procedurat e parapara me legjislacionin në fuqi dhe ka lëshuar pëlqimet për këto hidrocentrale, edhe pse ligji ka përcaktuar një procedurë tërësisht tjetër. Sipas Ligjit për Ujërat parashihet procedura e ndarjes së koncesionit e cila duhet t’i paraprijë procesit të ndërtimit të një hidrocentrali, përkatësisht partneritet publiko-privat.Në këtë rast, Ministria ka vendosur t’i përdorë procedurat e lëshimit të lejes ujore si për çdo palë tjetër duke injoruar në tërësi kërkesën ligjore se lejet ujore mund të lëshohen pas një procesi koncesioni. Ministria ka vazhduar të lëshojë vendime tjera sa i përket fitimit të së drejtës ujore dhe ka lëshuar lejen dhe mjedisore që janë aktet finale për fitimin e së drejtës ujore për hidrocentralet në Shtërpcë.Shkeljet ligjore të Ministrisë kanë vazhduar në vitet në vazhdim. Ministria ka lëshuar pëlqime për hidrocentrale pa e respektuar të drejtën kushtetuese të qytetarëve për pjesëmarrje në vendimmarrje që ndikon në ambientin ku ata jetojnë. Gjithashtu, Ligji për Ujërat parasheh parimin e pjesëmarrjes së publikut dhe qasjes në informata duke përcaktuar detyrimin e organeve kompetente për sigurimin e qasjes në informata për interesin e të gjitha palëve të interesuara me rastin e marrjes së vendimeve që kanë të bëjnë me resurset ujore. Në të njëjtën kohë Ligji obligon Ministrinë që të organizojë debat publik për shqyrtim të planeve.Në rastin e hidrocentraleve në Shtërpcë, debati publik është mbajtur, por asnjë qytetar nuk ka qenë prezent. Kjo na tregon se qytetarët e Shtërpcës nuk kanë qenë të njoftuar në formë të përshtatshme dhe megjithatë pëlqimi mjedisor është lëshuar nga Ministria.Kjo ka rezultuar në fillimin e punimeve nga kompania gjë që ka ndikuar në ndaljen e ujit të pijes për qytetarët e Shtërpcës. Kompania po ashtu ka degraduar mjedisin në afërsi të lumit dhe ka ndërtuar edhe në brendësi të Parkut Nacional të Sharrit, në kundërshtim me Ligjin për Mbrojtjen e Mjedisit.Qytetarët e Shtërpcës, pasi e kuptuan se një kompani private ka filluar ta shkatërrojë ambientin ku ata jetojnë dhe duke e shtjerrë lumin, i cili është burimi kryesor i pijes dhe i ujitjes së të mbjellave, kanë mbajtur një numër të protestave ku ishin pjesëmarrës shumë qytetarë. Ata kanë shpjeguar se autoritetet publike kanë lëshuar lejet e ndërtimit, mjedisit dhe pëlqimet/lejet ujore në kundërshtim me legjislacionin në fuqi dhe kanë shprehur se atyre po ju mohohet  e drejta e qasjes në ujë të pijshëm nga ndërtimi i hidrocentraleve.Qytetarët kanë shpjeguar se nga ndërtimi i hidrocentraleve është shkaktuar ndotja e lumit Kaluxherska, burimi kryesor i ujit të pijshëm për qytetin e Shtërpcës, ndotja e lumit Blatestica dhe përrenjtë e Durlës, burim kryesor ujor i fshatrave Brezovicë dhe Jazincë. Qytetarët e Shtërpcës, Bitijës dhe fshatrave tjerë kanë protestuar me vite, por fatkeqësisht asgjë nuk ka funksionuar. Ata kanë shprehur irritimin e tyre se është duke ju mohuar e drejta në ujë të pijshëm për qëllime të përfitimit të një kompanie private.Sipas raportimeve të shoqërisë civile, nga viti 2015 deri në vitin 2019 qytetarët kanë organizuar rreth 200 protesta kundër ndërtimit të hidrocentraleve, për të cilat shqetësimi kryesor ishte ndikimi në mjedis, në ujë të pijshëm dhe të ujitjes së të mbjellave.Në qershor të vitit 2021, Ministria ka lëshuar një Raport të Grupit Punues për Hidrocentralet, në të cilin ka konfirmuar se ka pasur shkelje ligjore gjatë nxjerrjes së akteve administrative, si dhe ka rekomanduar që të shfuqizohen të gjitha aktet administrative të lëshuara në kundërshtim me legjislacionin në fuqi.Kjo është një storie e suksesit. Qytetarët dhe shoqëria civile duhet ta ngrisin zërin në momentet e vërejtjes së cenimit të ndonjë të drejte. Reagimet ndaj rasteve të shkeljes së të drejtave të njeriut janë shkas i zvogëlimit të mundësisë së përsëritjes së rasteve të tilla.  Shkeljet e tilla që kanë ndodhur me rastin e Hidrocentraleve e ngrisin edhe më shumë nevojën për procedimin e padive strategjike edhe për raste të tjera.Gjyqësia strategjike është mjet i fuqishëm dhe në vende si Kosova mund të krijojë precedentë pozitivë dhe të ndalë degradimin qoftë mjedisor, por edhe në sfera tjera. Prandaj, Qendra për Raste Gjyqësore Strategjike në këto dy vitet e fundit ka dhënë frytet e veta duke rikthyer fokusin tek shkeljet në mjedis, dhe proceduar me padi që kanë synim interesin e përgjithshëm të qytetarëve.Ky artikull është shkruar në kuadër të projektit “Human Rightivism” te mbështetur nga Agjencia Suedeze për Bashkëpunim dhe Zhvillim Ndërkombëtar (SIDA) dhe implementuar nga Fondi për Zhvillim Komunitar (CDF)."
"Rikthimi i Christopher Hill në Beograd nënkupton sfidë për Serbinë
Në qendër të vëmendjes së publikut vendas dhe ndërkombëtar është vendosur Christopher Hill, i cili është propozuar si ambasadori i ardhshëm i SHBA-së në Serbi.Si një nga diplomatët amerikan me më shumë përvojë, ardhja e mundshme në Beograd e 69-vjeçarit do të ndikojë në dinamikën politike në Serbi dhe në Ballkanin Perëndimor.Emërimi i tij po analizohet me kujdes në Moskë dhe Pekin, diçka aspak e çuditshme duke pasur parasysh se karriera e tij e gjatë përfshinte asistimin e negociatave për të ndalur luftërat në Jugosllavi në vitet 1990, negociatat për çarmatim me Korenë e Veriut, kohën e kaluar në Irak dhe, në fund, kthimin atje ku ai filloi karrierën e tij dekada më parë në Beograd.Ambasadori aktual i SHBA-së në Beograd, Anthony F. Godfrey e ka ndërtuar imazhin e tij kryesisht si një adhurues i ushqimit serb, duke u përpjekur qartazi të zbusë imazhin e keq të SHBA-së në Serbi lidhur me politikën e saj ndaj regjimit të Sllobodan Millosheviçit gjatë viteve 1990.Ardhja e mundshme e Hill në Beograd nga ana tjetër ka risjell në mendje tashmë kujtime të aktiviteteve të tij diplomatike me të ndjerin Richard Holbrooke në vitet 1990.Administrata e Joe Biden ka treguar se dëshiron një lloj tjetër ambasadori, i cili e njeh terrenin dhe ka besim personal te presidenti, të cilit ai mund t’i referohet drejtpërdrejt.Gjatë dy viteve të fundit, administrata amerikane ka ndjekur një qëndrim relativisht të butë dhe pothuajse jokritik ndaj Serbisë, kështu që ndryshimi i ambasadorëve sigurisht që do të ndryshojë politikën amerikane ndaj Serbisë dhe rajonit.Synimi diplomatik i Hill do të jetë të ushtrojë presion mbi presidentin Aleksandër Vuçiç për çështjet kyçe me interes për SHBA-në.Lajmi për propozimin e tij vjen në një kohë forcimi të shpejtë të marrëdhënieve midis Serbisë dhe Kinës, lojtari më aktiv i politikës së jashtme në Serbi që nga fillimi i pandemisë.Përveç marrëdhënieve të pazgjidhura midis Serbisë dhe Kosovës dhe krizës politike për separatizmin serb në Bosnje dhe Hercegovinë, rritja e ndikimeve anti-perëndimore në Serbi mund të ketë qenë një arsye për aktivizimin e një specialisti diplomatik si Hill.Autoritetet e Serbisë mund ta shikojnë pozitivisht dhe negativisht emërimin e Hill: ata mund të jenë të kënaqur që Serbia është përsëri në fokusin e administratës amerikane, veçanërisht kur bëhet fjalë për investimet e kompanive amerikane të teknologjisë; nga ana tjetër, një fokus më i madh do të pasohet me presion të ushtruar ndaj Serbisë për të zgjidhur çështjet e pazgjidhura politike që presidenti Vuçiç ka premtuar prej vitesh se do t’i zgjidhë.Fakti që Serbia do të jetë nën vëzhgimin e SHBA-së do të ndikojë në politikën e brendshme serbe. SHBA-ja nuk do të punojë në kanalizimin e investimeve në Serbi, nëse nuk përmirësohet mjedisi i biznesit, që do të thotë reforma serioze në sundimin e ligjit.Nëse Vuçiç përmbush disa nga premtimet e tij të mëparshme nën presionin e Amerikës, kjo mund të dëmtojë popullaritetin e tij në Serbi. Opozita serbe, nga ana tjetër, mund ta shohë më pozitivisht ardhjen e Hill në Beograd. Ata do të kenë përfitime politike, nëse amerikanët ushtrojnë presion mbi Vuçiçin.Disa ditë më parë, Komiteti i Marrëdhënieve me Jashtë i Senatit Amerikan mbajti një seancë dëgjimore për nominimin e Hill, që është një hap përpara se Senati të konfirmojë ose refuzojë kandidimin e tij. Kjo seancë ishte një mundësi për të dëgjuar pikëpamjet e ambasadorit të propozuar i cili do të udhëheqë një politikë të rifreskuar të SHBA-së në Ballkanin Perëndimor.Një nga deklaratat kryesore të politikës së jashtme të bëra nga Hill ka të bëjë me pozicionimin e ri të SHBA-së në Serbi dhe rajon, i cili duhet të tregojë se SHBA-ja ofron një model më të mirë se Rusia apo Kina.Shqetësime të forta kishin të bënin me prokurimin ushtarak nga Rusia dhe aktivitetin në rritje të Kinës në Serbi për sa i përket projekteve të infrastrukturës.Vitet e fundit, Kina ka forcuar praninë e saj në Serbi përmes projekteve të shumta infrastrukturore, projekteve të mbikëqyrjes me video dhe bashkëpunimit të sigurisë. Marrëveshja për prodhimin e vaksinave kineze në Serbi është vetëm projekti i fundit i përbashkët i autoriteteve serbe dhe kineze.Serbia, në fakt, ka treguar se si mungesa e interesit e një fuqie botërore i hap një mundësi të tjerëve për të forcuar ndikimin e tyre. Kjo mund të shpjegojë gjithashtu dëshirën e papritur të SHBA-së për të luajtur një rol më aktiv në rajon.“Shtetet e Bashkuara nuk duan të shohin forcimin e ndikimit rus në Beograd. Serbia po blen pajisje ushtarake dhe kjo është e nevojshme, por ajo është e shqetësuar se po siguron armë nga Rusia. Gjithashtu, për të plotësuar nevojat e mëdha infrastrukturore, Serbia po i drejtohet Kinës. Ne duhet t’i tregojmë Serbisë se ne ofrojmë një model më të mirë, se jemi një alternativë më e mirë se Rusia dhe Kina”, tha Hill.Deklarata e tij u përcolli një mesazh të rëndësishëm lojtarëve të tjerë kyç në Serbi se Uashingtoni do të forcojë praninë e tij për t’iu kundërvënë këtyre ndikimeve të huaja në rritje. Hill ishte i qartë për këtë, se Serbia duhet të ndërtojë rezistencë ndaj ndikimeve të dëmshme të jashtme që vijnë kryesisht nga Rusia dhe Kina.Si shtet i pavarur, sovran, Serbia ka të drejtë dhe duhet të zhvillojë marrëdhënie të mira me palë të ndryshme, por duhet edhe të ndjekë një politikë që është në përputhje me qëllimet e saj të politikës së jashtme, theksoi ai.Një nga këto synime është anëtarësimi në BE, i cili nuk është i mundur pa reformat e nevojshme. Reforma të tilla janë të pamundura përderisa ka një numër të madh projektesh infrastrukture dhe të tjera me Kinën që shoqërohen me mungesë transparence në punë, gjë që cenon edhe më tej sundimin e ligjit në Serbi, shtoi ai.Që ambasadori i ri amerikan do të fokusohet edhe në reforma e tregon edhe deklarata e tij se SHBA-ja dhe partnerët e saj evropianë do të vazhdojnë të mbështesin zhvillimin e Serbisë si një vend modern dhe i begatë evropian.“SHBA-ja mbështet prioritetin strategjik të Serbisë, anëtarësimin e saj në BE, por Beogradi duhet të përshpejtojë reformat në mënyrë që të përmbushë standardet e BE-së”, tha ai.Hill ia kushtoi një pjesë të fjalimit të tij edhe çështjeve rajonale në Ballkanin Perëndimor, duke theksuar se SHBA-ja e sheh Serbinë si një aktor kyç në stabilitetin rajonal.I frustruar nga mungesa e progresit në dialogun Beograd-Prishtinë të udhëhequr nga BE-ja, Hill tha se ai besonte se njohja reciproke e Serbisë dhe Kosovës do të çlironte potencialin evropian të Serbisë dhe do të forconte stabilitetin rajonal.Ai shprehu shqetësim më të madh për krizën politike në Bosnje dhe Hercegovinë për përpjekjet e Republikës Srpska për t’u tërhequr nga institucionet e përbashkëta dhe për veprimet liderit të Republikës Srpska dhe anëtarit serb të presidencës shtetërore, Milorad Dodik.Hill tha se nëse ai zgjidhet ambasador, ai do t’i kërkojë Vuçiçit të ushtrojë presion mbi lidershipin e Republikës Srpska për të tërhequr pas hapat që ata kanë ndërmarrë për të ndarë gjyqësorin e Republikës Srpska dhe ushtrinë nga institucionet boshnjake. reporter.alOpinionet e shprehura janë vetëm ato të autorit dhe jo domosdoshmërish pasqyrojnë pikëpamjet e BIRN. "
"Vizioni Urban: Piktorja e transformon qytetin përmes muraleve
Lebibe Topalli po i mbulon muret e vendlindjes së saj me piktura muralesh të ndritshme – duke e ndryshuar Ferizajn dhe duke i sfiduar stereotipet për gratë në të njëjtën kohë.Disa vite më parë në Ferizaj, njerëzit me plot kurreshtje ngrinin kokat lart kur shihnin një grua hipur në një vinç teksa ngjyroste muret e qytetit. Mirëpo, tani një pamje e tillë është veç një rutinë.Lebibe Topalli është e lumtur që i ka thyer disa tabu të vjetra.“Nuk ka qenë e lehtë, kishte shumë paragjykime. Ka qenë diçka e çuditshme ta shohësh një grua në skelë në Ferizaj, apo kudo në Kosovë, mirëpo besoj se tash krejt kjo shihet si diçka normale,” tha Lebibja për BIRN në një intervistë. “Vajzat e reja tash e kanë shumë më të lehtë, tani tabuja është thyer,” thotë ajo.Qyteti i Ferizajt po bëhet një qendër për artistët që pikturojnë murale në të gjitha ndërtesat e vjetra.Synimi i Lebibes 37 vjeçare e cila e udhëheqë një OJQ lokale, MuralFest, është i thjeshtë: të ndryshojë pamjen e qytetit duke i mbuluar muret e tij me imazhe të mëdha dhe të ndritshme.Ajo e ka bërë këtë që nga viti 2004, dhe e ka intensifikuar punën e saj vitet e fundit, pasi arti i rrugës në Kosovë është bërë më tërheqës si për artistët e rinj ashtu edhe për njerëzit e zakonshëm.Tani, përveç punës si mësuese pikture në Shkollën e Mesme Artistike të qytetit të saj, ajo drejton MuralFest, i cili mbledh rreth 70 vullnetarë.Jeta e Lebibes si artiste nisi kur ajo ishte refugjate me familjen e saj. Kur ndodhi lufta  në Kosovë në mars të vitit 1999, familja e saj gjeti strehim në një kamp refugjatësh turq.Në moshën 17-vjeçare, Lebibja u detyrua të largohej për shkak të sulmeve serbe në vendlindjen e saj dhe bashkë me familjen e saj iku për në Turqi. Ishte ky një moment që i ndryshoi asaj jetën.“Si fëmijë, unë isha më shumë një tip shkencor. Isha e mirë në matematikë, falë babait tim që ishte mësues matematike. Arti kishte qenë vetëm një hobi dhe kurrë nuk e imagjinoja se do të bëhesha artiste,” kujton ajo.Por, në një klasë të improvizuar në kamp, Lebibja pati mundësinë që pikturat e saj t’i shihnin shumë vizitorë, duke përfshirë udhëheqës lokalë dhe gazetarë. Disa prej tyre i dhanë asaj materiale pikture.“Kam pikturuar të gjitha pjesët e kampit”, thotë ajo duke buzëqeshur. “Ndoshta ishte e çuditshme për të tjerët të shihnin një pikturë të refugjatëve të luftës, por u ndjeva mirë duke e bërë atë. Gjeta qetësinë shpirtërore, duke pikturuar në këto kohë të vështira”, thotë ajo.Madje ajo u shfaq në një foto të agjencisë së lajmeve Reuters, duke mbajtur në të dyja duart një pikturë të cilën e kishte bërë me shtëpitë e djegura nga forcat serbe.“Më kujtohet kur një kryebashkiak erdhi një ditë si një prej vizitorëve dhe më kërkoi t’ia shisja pikturat e mia dhe më pyeti se sa doja për to. Unë iu përgjigja: “Më jep sa të duash.” Më dha 1000 marka gjermane [rreth 500 euro], që ishte një çmim mjaft i madh për mua në atë kohë”, kujton ajo.Por jeta nuk ishte aq e lehtë sa mund ta kishte menduar, pas luftës, kur u kthye në shtëpi dhe filloi të bënte plane për studimet e saj.Kur mbaroi shkollën e mesme, ajo aplikoi për t’u regjistruar në Fakultetin e Arteve në Universitetin e Prishtinës, mirëpo nuk u pranua.Kështu, ajo zgjodhi të regjistrohej në Fakultetin e Arteve në Tetovë, në Maqedoninë e Veriut.Për ferizajasit, pamjet me murale në muret e qytetit nuk janë një gjë krejtësisht e re. Shumë gjëra kanë ndryshuar në pamjen urbane të qytetit, por një ndërtesë në qendër të saj e ruan me xhelozi një pikturë të kahmotshme të vitit 1967, ku shfaqet një kamerier që mban në duar një tabaka me dy gota. Gjatë dekadave, kjo figurë është bërë një lloj simboli i qytetit.“Ferizaj nuk ka pikë tjetër të fortë që të njihet nga të panjohurit dhe të bëhet më tërheqës për turistët. Si artistë e filluam MuralFest-in me synimin që Ferizaj të kthehet në një vend më tërheqës. Ne duam që qyteti të jetë një galeri urbane dhe e kemi nisur këtë”, tha Topalli.“Prizreni ka DokuFestin, ndaj Ferizaj le të identifikohet me murale”, thotë ajo, duke iu referuar Qytetit të Prizrenit i cili tërheq mijëra vizitorë çdo gusht në festivalin e tij të filmit dokumentar.Lebibja thotë se mund të jetë e vështirë të gjesh një motiv në art që t’i kënaqë të gjithë. “E gjen vetën në një lloj trekëndëshi, kur qytetarët, artistët dhe ju si organizator duhet të ndiheni mirë me punën që bën”, thotë ajo.“Ka rregulla edhe në artin urban. Ndryshe është nëse pikturon fshehurazi mbishkrime gjatë natës dhe askush nuk e di se kush e ka bërë atë. Ne bëjmë art për qytetarët dhe duhet të përcjellim një mesazh përmes tij. Nëse një mural nuk nuk shkakton provokime, mendoj se efekti i tij është më i vogël”, shton Lebibja.“Ne nuk bëjmë art ofendues, që u jep qytetarëve ndjenja të këqija. Dhe kur artistë të huaj vijnë këtu për të pikturuar murale, ndeshen gjithmonë me mikpritjen e qytetarëve”, thotë ajo.Në vitin 2019, Lebibja organizoi një ekspozitë me piktura mbi të drejtat e grave duke u fokusuar në hezitimin e shoqërisë për t’i pranuar gratë si të barabarta. “Unë i prezantoja gratë në një mënyrë më ekspresive, në mënyrën që duan më shumë liri,” kujton ajo.Muajin e kaluar, udhëkryqi i rrugëve Njegosheva dhe Aleks Nenadovic në kryeqytetin serb të Beogradit u bë shkak për një mosmarrëveshje të vazhdueshme midis nacionalistëve dhe aktivistëve të të drejtave civile mbi glorifikimin e një krimineli lufte të dënuar serb boshnjak, Ratko Mlladiq.Një mural i Mlladiqit, i dënuar, ndër të tjera, edhe për gjenocidin e vitit 1995 në Srebrenicë, u pikturua në një ndërtesë në një udhëkryq rruge në muajin korrik. Dështimi i mëvonshëm i autoriteteve për ta hequr atë nxjerr në pah mosgatishmërinë ose paaftësinë e tyre për t’u përballur me nacionalistët ekstremë serbë, të cilët ende e shohin Mlladiqin si një hero.Shërbimi i inspektimit komunal i urdhëroi banorët e ndërtesës në të cilën është pikturuar murali që ta heqin atë në muajin shtator – por asnjë kompani nuk pranonte ta bënte një gjë të tillë.Duke reflektuar mbi këtë dhe murale të tjera të drejtuara nga nacionalistët, Lebibja thotë se arti nuk duhet t’u shërbejë ideologjive të tilla të urrejtjes. “Kjo është tendencioze dhe krijon urrejtje. Arti nuk duhet të krijojë urrejtje. Artistët duhet ta përcjellin paqen”, thotë Lebibja.“Ne përpiqemi të jemi të kujdesshëm me atë që bëjmë. Ne i shmangim simbolet shtetërore në veprat tona. Ato nuk duhet të trajtohen në art”, shton ajo.Puna për muret për vitin 2020 ndërkohë ka përfunduar, dhe mendja e Lebibes është e fokusuar në atë që mund të sjellë viti i ardhshëm në muret e Ferizajt.Ajo ka diçka në mendje, por gjithçka varet nga tema që zgjedh MuralFest. “Ka një mur të madh në qytet. Shpesh e shikoj dhe mendoj për muralin që mund të bëja”, mendon Lebibja.“Nëse zgjedhim një temë sociale për vitin e ardhshëm, unë mund të pikturoj një mural kushtuar grave dhe nënave tona. Gjyshet tona kanë sakrifikuar shumë për ne – dhe ne duhet ta pranojmë këtë,” përfundon ajo.Ky shkrim fillimisht është botuar në Balkan Insight. "
"Nuk ka armiq, ka vetëm të mbijetuar: Shkrimtari boshnjak, Faruk Shehiq, flet mbi lumenjtë, luftën dhe botën pa kufij
Teksa shëtis nëpër Sarajevë, një libër zë pozitën kryesore në libraritë e qytetit: Vepra e fundit e Faruk Shehiqit, ‘Greta’. Shehiq, i cili fitoi Çmimin Evropian për Letërsinë në vitin 2013 për romanin e tij debutues, ‘Quiet Flows the Una’, është një emër i njohur në Bosnje dhe Hercegovinë – si për poezinë ashtu edhe për prozën e tij.  Shehiqin e takoj në një kafene buzë lumit Miljacka në kryeqytet, vend ky të cilin Shehiq e viziton shpesh sepse i pëlqejnë vendet afër ujit. “I dua lumenjtë”, më thotë ai. Ky pohim i tij nuk duket të jetë diçka e befasishme.Lumenjtë janë një prezencë e fortë në të gjithë letërsinë e Shehiqit. Në romanin e tij debutues, Shehiq feston ujërat që rrjedhin nëpër qytetin e vogël ku ai u rrit dhe ku ai kthehet çdo verë. Ai ende peshkon, noton dhe qesh me miqtë e fëmijërisë, shumë prej të cilëve kanë emigruar jashtë vendit, por që kthehen gjithmonë gjatë stinës së ngrohtë. Koleksioni i tij i ardhshëm me poezi në anglisht quhet gjithashtu ‘My rivers’.Ndoshta është e lehtë të kuptohet pse Shehiqi ka zgjedhur rrugët, ujërat e vendit si muzën e tij. Bosnja me të vërtetë krenohet me disa nga ujërat më të kthjelltë në Evropë: pak janë ata që qëndrojnë indiferentë ndaj blusë së pastër, pothuajse joreale të lumenjve të saj. Por për Shehiqin, kjo bukuri natyrore është gjithashtu një kundërvënie e ndritshme me të kaluarën e dhimbshme të vendit.Shehiq shkruan në  poezinë e tij ‘Domestic Epiphany’.‘Ata që e donin jetën buzë lumit Unadhe vdiqën për këtë, që ne të ktheheshim në qytetin tonëAjo dëshirë, ishte arma jonë më e madhe, por vetëm familjet e të vdekurve e mbajnë mend këtë’Ashtu sikurse ‘Quiet Flows the Una’ edhe përmbledhja e tregimeve të shkurtra që i paraprinë, ‘Under pressure’, novela e fundit e Shehiqit, ‘Greta’, është një reflektim mbi jetën në mes të luftës.I lindur në vitin 1970, Shehiq ishte student veterinarie kur shpërtheu lufta e armatosur në atë që dikur njihej si Jugosllavia – “epoka e artë e sllavëve të jugut”, siç e quan shkrimtari.Kur filloi Lufta në Bosnje në vitin 1992, vetë Shehiqi kapi armët si vullnetar i shndërruar në një toger, duke udhëhequr 130 burra si i vetëm në moshën 22 vjeçare. Ai ka ende një vragë nga lufta në parakrahun e majtë.E pyes për incidentin që e shkaktoi: “Është një histori qesharake; nuk është tragjike, – thotë ai, – por megjithatë ishte e dhimbshme.Shehiqi në fakt e përshkruan episodin në “Dusk til Dawn”, në ‘Under Pressure’. Historia paraqet një kacafytje në gjendje të dehur me policinë, e cila e bën Shehiqin për spital, përpara se të “kryqëzohej në një dyshek shkume të UNHCR” për nëntë ditët e ardhshme. Nëna e tij e mbulon me pomadë, ndërsa babai i tij shtrihet në dhomën ngjitur, i plagosur.“Ai kishte shkelur në një minë tokësore që i këputi gjysmën e këmbës”, thotë narratori, me ton joheroik që lë të nënkuptojë banalitetin e përditshëm të dhunës.“Mezi prisja të më hiqnin qepjet në mënyra që të mund të dilja jashtë. Zemra po më copëtohej nga mërzia. Fillova të shkruaj poezi:‘Nëpër pamje të hekurt, vështroj yjetTeksa shpërdorojnë rastësisht shkëlqimin e tyreKur vdesin, nuk shqetësohen për dëbimin e tyreNga bota dhe mishi i tyreArma ime është e mbushur me ndjenjën.’Shehiq (djathtas) me bashkëluftëtarët e tij | Foto: Hari Paliq, i cili vdiç në betejën e vitit 1995‘Greta’ është zgjerim i një tregimi të shkurtër të ndryshëm brenda ‘Under pressure”. Ndërsa veprat e mëparshme të Shehiqit, kjo është emëruar pas një prej fqinjëve të dikurshëm të shkrimtarit, një mësuese sllovene, të cilës shkrimtari i bën nderime.“Ajo ishte si një nënë e dytë për motrën time më të vogël dhe u largua me familjen time kur na u desh të evakuonim banesën tonë – pavarësisht faktit se ajo nuk kishte nevojë ta bënte atë; ajo ishte e sigurt aty ku ishte.”Shehiq shkroi novelën, i sfiduar për të provuar formatin nga miku i tij, shkrimtari boshnjak Shemsedin Mehmedinoviq, i cili sapo është kthyer në Sarajevë pas një mërgimi 25-vjeçar në Shtetet e Bashkuara.A e kishte parë Shehiqi luftën teksa ajo po vinte? Po dhe jo, thotë ai.“Ka pasur tensione politike derisa në vitet e 80-ta filloi të rritet nacionalizmi serb dhe kroat. Por nëse një vend është më i madh, nacionalizmi [i tij] është gjithashtu më i madh,” shpjegon ai.Ndërkohë, shkrimtari ka reflektuar gjatë mbi nacionalizmin që nxiti Luftën e Bosnjës dhe konfliktet më të gjera jugosllave që u ndezën rreth saj.“Këtu njerëzit duan të kenë një identitet të vetëm [etnik]. Por identiteti im [etnik] është i rrjedhshëm,” thotë ai.Ai më vonë shton me përzierjen e tij nënshkrimore të auto-ironisë:“Kur jam [politikisht] i zemëruar, them se jam boshnjak. Kur nuk jam, them se jam thjesht nga Bosnja.”Në hyrje të ‘Quiet FloWs the Una’, narratori në vetën e parë, gjithashtu thotë: “Mos më pyet kush jam, sepse kjo më frikëson. Më pyet diçka tjetër”.Lufta fshin gjithçka. Si do të mundja ta pretendoja ndryshe të kaluarën time përveçse përmes tregimeve?A mendon ende për luftën, duke qenë se shkruan kaq shumë për të?“Kur shkruaj, duhet të shkoj atje; është si një mbretëri ku duhet të shkoj”, thotë shkrimtari. “Kujtesa ime është rrugëdalja ime. Por ajo vazhdon të ndryshojë.” Gjatë luftës, shtëpisë së Shehiqit iu vu zjarri. Të gjitha fotografitë e familjes së tyre u shkatërruan. “Lufta fshin gjithçka”, thotë Shehiq në mënyrë të vërtetë. “Si mund të pretendoj ndryshe të kaluarën time përveçse përmes tregimeve?”Kur Shehiqi më bën një xhiro në qendër të Sarajevës, është e qartë se lufta nuk është endur vetëm në letërsinë e shkrimtarit, por edhe në mënyrën se si ai e percepton rrethinën e tij. Ai e ndan jetën e çdo ndërtese në faza të ndryshme:“Unë shoh një kullë nga shekulli i 14-të, por më pas mendoj se si kjo kullë ishte edhe një strehë snajperësh gjatë luftës,” thotë ai. Më vonë, ai tregon një ndërtesë zyre në bulevardin qendror të qytetit. “Aty ka qenë një lokal gjatë luftës,” thotë ai. “Ne pimë atje për tre ditë.”Megjithatë, një kapitull i ri në historinë e Sarajevës ka filluar që atëherë. Pa asnjë vaksinë kundër Covid-19 në dispozicion në Bosnje dhe Hercegovinë gjatë pranverës, Shehiqi, si shumë boshnjakë të shtresës së mesme, shkoi në Serbi për t’u vaksinuar, pas vendimit të qeverisë së Beogradit për t’i ofruar vaksinën të gjitha vendeve ish-jugosllave.“Më duket ironike që njerëzit që na vranë gjatë luftës po na shpëtojnë edhe jetën”, thotë Shehiq.Edhe shkrimtari ka ndaluar së piri. (“Nuk mund të jesh shkrimtar profesionist dhe të pish,” më thotë ai.)Shehiqi tani zgjohet në orën 7:00 çdo ditë dhe shkruan për disa orë të mira. Pasdite, ai mban shënime ose redakton punën e tij. Kur është i angazhuar në shkrimin  e një romani të ri, siç është për momentin, nuk ka kohë për asgjë tjetër, duke përfshirë rubrikën e tij për një nga gazetat kryesore të Bosnjës dhe Hercegovinës.Romani për të cilin po punon aktualisht është një distopi fantastiko-shkencore e vendosur në një botë pa kufij.“E kuptova se gjatë luftës, ne jetonim në një distopi,” thotë ai. “Dhe pas luftës, ne fakt, ne po jetojmë në gërmadha.” Libri është shkruar mbi këtë metaforë:“Nuk ka sistem politik, nuk ka shtet, nuk ka kufij, është anarki e kontrolluar. Qytetet janë shkatërruar dhe njerëzit jetojnë ashtu.”Duke u larguar nga proza realiste, Shehiq shpreson se fanta-shkenca do t’i japë atij lirinë për të eksploruar një botë pas konfliktit. Ai gjithashtu shpreson të tregojë një histori universale, siç e bënë disa nga autorët e tij të preferuar, duke përfshirë George Orwellin, Jack Londonin ose Ursula Le Guin – të cilat ai i quan “shkrimtarë profetikë”.“Në ‘Greta’, edhe ne vetë jemi armiqtë tanë, ndërsa këtu nuk ka armiq – vetëm të mbijetuar”.Paula Erizanu është Redaktore e Kulturës në ‘The Calvert Journal’. Ajo ka shkruar për politikën, artin dhe kulturën e Evropës Lindore për ‘-The Guardian, LRB, CNN, Aeon, Dazed, The Architectural Review dhe botime të tjera.  Përgatiti: Nuhi ShalaArtikulli në origjinal "
"“Aterrimi” i bujshëm dhe “fluturimi” i pavërejtshëm
Shpend Ahmeti e dorëzoi detyrën e kryetarit të Komunës së Prishtinës pas tetë vitesh në karrigen e nxehtë. Erdhi si njeri që mund t’i ofronte kryeqytetit shpresën e shumëpritur por u largua pa lënë ndonjë gjurmë.Kandidatura e Ahmetit në vitin 2013 konsiderohej si diçka e re, një djalë i ri i edukuar në një nga universitetet më të mira në botë (‘Harvard’), te shumë qytetarë kishte ngjallur shpresën e një ndryshimi rrënjësor të qytetit.Atëkohë Shpend Ahmeti kishte qenë duke ushtruar detyrën e profesorit në Universitetin Amerikan të Kosovës (AUK) para se të anëtarësohej në Lëvizjen Vetëvendosje.Në tetor të vitit 2013 Shpend Ahmeti mori qeverisjen e Prishtinës si kryetari i parë jashtë partisë së LDK-së që kishte qeverisur që nga paslufta.Vetëvendosje në atë kohë nuk kishte arritur që të merrte numrin më të  madh të ulëseve në Kuvendin Komunal ku printe LDK-ja, kjo gjë edhe i kishte vështirësuar punën për të kaluar shumë vendime.Para marrjes së pushtetit, Ahmeti kishte dhënë shumë premtime për qeverisje të pastër e pa korrupsion. Madje ai kishte dërguar në prokurori shumë lëndë të dyshimta.Nga udhëtimi me autobus në atë më veturëNjë nga vendimet e para që mori Ahmeti pas ardhjes në pushtet ishte shitja e “Audi Q7” të ish-kryetarit të Prishtinës, Isa Mustafa. Lidhur më këtë, Ahmeti deklaroi se nuk kishte nevojë për vozitës e truproje dhe se do udhëtonte bashkë me qytetarët.Pak muaj pasi mori qeverisjen, Ahmeti nuk vazhdoi të udhëtonte me autobus të trafikut urban, pasi kishte marrë kërcënime që nuk e bënin të ndihej i sigurt të udhëtonte në atë formë.Kërcënimet erdhën pasi Ahmeti kishte dërguar në prokurori disa lëndë të inspektimeve të ndërtimeve.Si vendimet më të mëdha të mandatit të parë ishin ‘kungjat’ në trotuare, e premtimi për blerje të autobusëve.Procsi i blerjes së këtyre autobusëve ishte zvarritur për disa vite, pasi këta të fundit ishin blerë me kredi të Bankës Evropiane për Zhvillim dhe duhej aprovim edhe në Kuvendin e Kosovës.Një projekt tjetër që është përfolur shumë është ai i shujtave për fëmijë të shkollave fillore.Ndalimi i ndërtimeve të lartaShpend Ahmeti erdhi në pushtet me premtimin se do ndalte ndëritmet pa leje e ato të larta që po shkatërronin Prishtinën, por në mandatin e dytë qasja e  tij për këtë ide ndryshoi.Ahmeti konsideronte se nëse do i ndal të gjitha ndërtimet do përfundojë i vrarë ose në burg.Këto deklarata Ahmeti i kishte dhënë në një përkujtim të arkitetit të vrarë në vitin 2000, Rexhep Luci, drejtues i planifikimit urban në periudhën e pasluftës.“Duhet me bo moratorium. Me blloku krejt ndërtimin në qytet në Prishtinë edhe me drejtu krejt kah Prishtina e Re. E nëse e bëj këtë: ose do të jem i vrarë, ose në burg”, ka qenë fjala e të parit të derisotëm të Prishtinës.Mandati i parë në bazë të numrit të premtimeve shkoi mirë edhe pse shpesh fajësonte qeverinë që nuk po i votonte projektet në kohë.Ndarja e bujshme nga LVVMandatin e dytë, Ahmeti e mori pas një gare të ngushtë në balotazh me Arban Abrashin e LDK-së.Atë kohë Lëvizja Vetëvendosje arriti që të marrë edhe numrin më të madh të asamblistëve, 17.Në ditën e parë që kryetari Ahmeti mori detyrën për mandatin e dytë, asamblistët e LVV-së kishin vënë flamuj të Shqipërisë nëpër ulëset e tyre, madje kishin dalë jashtë sallës gjatë kohës kur u intonua himni i shtetit të Kosovës.Por, numri prej 17 përfaqësuesve në Kuvendin Komunal nuk zgjati shumë për Lëvizjen Vetëvendosje.Problemet e brendshme të kësaj partie në fillim të 2018, e që rezultuan me largimin e njëpasnjëshëm të disa prej zyrtarëve më të lartë të partisë, preku edhe Prishtinën. Shpend Ahmeti së bashku me 9 asamblistë të tjerë u larguan nga LVV duke krijuar grupin e asamblistëve të PSD-së.Nga 17 prej 50 ulëseve në Kuvendin Komunal që fillimisht ishin të LVV-së, kjo e fundit mbeti me vetëm 7, meqë 9 prej tyre kaluan në PSD, kurse një tjetër mbeti i pavarur.Largimi i Shpend Ahmetit nga LVV u përcoll në atë kohë me shumë diskutime. Madje LVV kërkonte dorëheqjen e tij, duke aluduar se garën për Prishtinën e kishte fituar si pjesë e partisë së tyre.Disa drejtorë të Komunës që kishin vazhduar të mbesin në LVV u larguan pas pak kohe.Mes tyre edhe ish-kandidati për kryetar të Prishtinës nga LVV, Arben Vitia, i cili mbante pozitën e drejtorit të Shëndetësisë, Nora Kelmendi nga drejtoria e Kadastrit dhe Yll Rugova nga pozita e drejtorit të Kulturës.Mandati pasiv i Shpend AhmetitDalja nga Vetëvensoja Ahmetit i kishte kushtuar edhe në reputacion te qytetarët e Prishtinës.Ahmeti në mandatin e parë përkundër faktit që nuk kishte shumicën e numrave në Asamble, i përcillte thuajse të gjitha seancat plenare të Kuvendit Komunal, e në mandatin e dytë kjo gjë ndryshoi. Ahmeti paraqitej më shumë kur  kishte votim të ndonjë pike më të rëndësishme e që nevojiteshin sqarime.E përplasjet me asamblistë të LVV-së në mandatin e dytë tashmë ishin bërë normale për të parin e Prishtinës.Dy vitet e para të mandatit të dytë u përcollën me shumë zvarritje të projekteve, madje kyqja e tij në dialogun e Kosovës me  Serbinë në vitin 2019 i bëri qytetarët edhe më të frustruar. Ata po kërkonin nga Ahmeti që të fokusohej në probleme të qytetit ose të jepte dorëheqje.Por, aventura e tij me dialogun nuk pati jetë të gjatë, kjo për shkak të rrëzimit të Qeverisë në vitin 2019.Dy vitet e fundit të mandatit të dytë kishin më shumë fokus menaxhimin me pandeminë COVID-19.Pas zhgënjimeve të mëdha të qytetarëve, Ahmeti mori lëvdata për mënyrën si e trajtoi krizën me pandemi.Mandati i dytë në qytet për Ahmetin kaloi më qetë edhe sa i përket ndonjë skandali, përpos mospajtimeve me asamblistë të  LVV-së që fokus kishin ndërmarrjet publike.Largimi në heshtje i Shpend AhmetitPas dy mandatesh radhazi në qeverisje të kryeqytetit, Shpend Ahmeti kishte vendosur të mos synojë më këtë pozitë.Kështu bëri të ditur Ahmeti që nga maujt e parë të këtij viti, ku fillimisht u shpreh se nuk e dinte nëse do kandidojë. Por me publikimin e kandidatit të LDK-së, Përparim Rama dhe spekulimeve se LVV do kandidonte Arben VIitnë, Ahmeti veçse e bëri të qartë se nuk do i hyjë më kësaj gare.Në shumë debate televizive Ahmeti potenconte se gara në Prishtinë është më e qetë për faktin se ai nuk është pjesë e saj.Shpend Ahmeti publikisht nuk doli në përkrahje të ndonjërit nga kandidatët për kryetar, por shprehej se do ishte i gatshëm t’u ndihmonte për çfarëdo që do kenë nevojë.Në ceremoninë e dorëzimit të detyrës, Ahmeti i la Ramës një mesazh për të cilin ai ka vuajtur më së shumti gjatë tetë viteve në detyrë.“Në Asamble me u mundu me i bashku sa më shumë e jo me kriju ndasi. E di që njerëzit i kanë partitë politike, mundohen me i paraqitë interesat e veta, por uroj dhe shpresoj që mundohesh me i bashku sa më shumë”.“Mezi s’po pres me m’shkru dikush m’u anku “s’po m’bon kanalizimi” e me i thanë “s’jam më”.“Kur kemi ardhë këtu kemi mendu që ne i dimë krejt, nuk din tjetër askush asgjë, por me kohë e sheh që gjithsecili ka diçka me kontribu”, u shpreh Ahmeti.“Falemnderit që po e merr zyrën, po ma hjek një gajle t’madhe”Pas përfundimit të kësaj procedure, Ahmeti përmes rrjeteve sociale u shpreh falënderues për mbështetjen dhe kërkoi nga qytetarët t’ia bëjnë hallall hidhërimet.“Falemnderit qyteti ma i mirë në botë. Nder të isha në shërbimin tuaj! Flm për mbështetjen e kritikën. Ma bëni hallall për idhnimet. Qëllimet kane qenë dhe vazhdojnë të jenë gjithmonë të mira. Kam hy me buzëqeshje dhe po dal me buzëqeshje. Love you Prishtinë! Over and out!”, shkroi Ahmeti.Shpend Ahmeti nuk e ka bërë të ditur profesionin që do vazhdojë të ushtrojë në të ardhmen, por shumë herë ka deklaruar se ka marrë edhe oferta ndërkombëtare. "
"Fitorja e basketbollistit jashtë parketit “në minutat shtesë”
Dhjetë vjet pasi e ka lënë parketin e basketbollit, Alban Hyseni i ka dhënë një “trepikësh” të rëndësishëm partisë së tij, Lëvizjes Vetëvendosje, me fitoren e tij në Gjilan në garën për kryetar të komunës.E diela në mbrëmje, derisa po përfundonte numërimi i votave, shumë vetulla në Vetëvendosje rrinin të ngrysura për shkak të rezultateve që vinin nga tereni.Në selinë e Alban Hysenit në Gjilan po këndohej tjetër këngë.Me një diferencë prej rreth 800 votash, Hyseni u bë kandidati i parë për kryetar të komunës që e mundi në garë Lutfi Hazirin e LDK-së, atë që deri në atë mbrëmje konsiderohej i pamposhtur në parketin e politikës lokale në Gjilan.Sipas rezultateve preliminare të Komisionit Qendror të Zgjedhjeve (KQZ), Alban Hyseni ka marrë 21 mijë e 374 vota, ndërsa Lutfi Haziri 20 mijë e 515 vota.Ndonëse ka pasion kriminologjinë, nevoja për ndryshim e ka shtyrë Alban Hysenin që t’i futet garës për të parin e Komunës së Gjilanit.Në një intervistë në Kallxo Përnime, Hyseni ka treguar se humbja e LVV-së në Gjilan në zgjedhjet e vitit 2013 e ka bërë të mendoj që në vitin 2017 t’i futet garës për të parin e komunës, por që një hap të tillë nuk e ka marrë as atëherë.“Në njërën anë ka qenë përgatitja politike që besoj më ka munguar në atë kohë, ndërsa në anën tjetër mungesa e përvojës në një institucion siç është universiteti ku kam pasur edhe përvojë menaxheriale edhe akademike por jo në nivelin mbase të duhur dhe të mjaftueshëm për të pasur bazë”, tha Hyseni.Rrugëtimin e tij në politikë, Alban Hyseni e ka filluar si një 21-vjeçar në Lëvizjen Vetëvendosje (LVV), parti me të cilën edhe u ngrit të krye të Komunës së Gjilanit.Sipas një biografie të publikuar në webfaqen e kësaj partie, Hyseni ka të përfunduar Fakultetin Juridik dhe mban titullin master në programin Juridik Penal.Në vitin e katërt të studimeve ka filluar punën si tutor studentësh, për të vazhduar më pas si asistent në lëndët e fushës juridiko-penale përgjatë viteve 2013-2015.Hyseni po ashtu ka qenë i angazhuar në kolegjin “Arbëri” dhe në Koordinator i Kolegjit UBT në Gjilan.Përveç jurist e politikan, Hyseni në të kaluarën ka qenë edhe pjesë e klubit të basketbollit “Drita” në Gjilan.Basketbollin si sport ai ka ushtruar që nga viti 2003 deri në vitin 2011.Çka i premtoi Alban Hyseni gjilanasve?“Me thjeshtësi dhe modesti në qasje si dhe me vendosmëri dhe guxim në paraqitje”, Alban Hyseni nga Lëvizja Vetëvendosje (LVV) ka thënë se synon ta udhëheqë Komunën e Gjilanit.Problemin e ujit të pijes, kanalizimit dhe bërllokut për gjilanasit ka premtuar se do ta zgjidhë brenda mandatit 4-vjeçar.Hyseni po ashtu ka premtuar krijimin e zonave të gjelbra si dhe hapësira rekreative.“Në projektin tonë i kemi dy projekte më të mëdha, te penda e Livoçit dhe në pendën e Përlepnicës që përfshin krijimin e dy qendrave rekreative- sportive. Projekti i tretë është krijimi i rripit të gjelbër e që ka për synim rritjen e hapësirës së gjelbër. Po ashtu do të kemi edhe “Green Pockets” në të gjithë qytetin”, ka thënë Hyseni.Ndërsa për të zgjidhur tollovinë në qytet, ai ka premtuar një parking si dhe dy nënkalime.Brenda mandatit 4-vjeçar, Alban Hyseni gjilanasve i ka premtuar 3 çerdhe, dy në fshatra dhe një në qytet.Po ashtu ka premtuar digjitalizimin e bibliotekës së qytetit si dhe pajisjen me laborator për shkollat e këtij qyteti.“Brenda mandatit tonë të parë, secila shkollë do të jetë e pajisur me laborator dhe me mjete të konkretizmit.  Shumë shpejtë do të mund të realizojmë edhe një laborator të modelit 3.0 të teknologjisë, të realitetit virtual me ç’rast na duhet një analizë de në cilën prej shkollave e ka efikasitetin më të madh”, ka thënë ai.Përveç kësaj, ai ka premtuar edhe zonën ekonomike për qytetarët e Gjilanit si dhe autostradën Gjilan-Prishtinë.“Zona ekonomike 7 milionë euro investim, janë 13 hektarë tokë të identifikuara deri më tani, është në afërsi të autostradës. Autostrada Gjilan-Prishtinë do të përfundojë brenda mandatit të Qeverisë Kurti 2. Unë po flas edhe në emër të asaj që kemi biseduar edhe me z. Kurti, me kryeministrin”, tha ai në “Debat Përnime”.Pasuria e kryetarit të ri të Gjilanit Alban Hyseni është zgjedhur deputet i Kuvendit të Kosovës në vitin 2019, në të cilat kishte marrë 7 mijë 767 vota.Në deklarimin e pasurisë në Agjencinë Kundër Korrupsion, Hyseni ka deklaruar disa prona të paluajtshme të cilat kapin vlerën e mbi 700 mijë euro.3 shtëpi, 4 toka dhe një vikendicë për të cilat shumicën i ka deklaruar se i ka në pronësi të përbashkët e janë nga puna e prindit jashtë vendit dhe të cilat kapin vlerën 771 mijë e 490 euro.Ndërsa si pasuri të luajtshme, Alban Hyseni ka deklaruar dy vetura, njëra në pronësi të përbashkët me bashkëshorten në vlerë prej 8 mijë e 500 euro, ndërsa tjetrën në emër të tij në vlerë prej 2 mijë e 200 euro. Të dy këto vetura Hyseni ka thënë se i ka blerë më kredi.Kryetari në ardhje i Gjilanit, Alban Hyseni po ashtu ka deklaruar se ka kredi rreth 7 mijë e 500 euro në një nga bankat e Kosovës, 4 mijë euro i ka për blerje të veturës, 1 mijë euro për pagesën e borxhit për studime si dhe 2 mijë e 500 euro për nevoja personale.                          "
"VIDEO- Lulëzon falsifikimi, Kosova ende pa databazë për verifikim të testeve të COVID-19
Kosova u përball me një seri kritikash pasi qindra qytetarë të Kosovës udhëtuan gjatë verës për në Zvicër e Gjermani me teste të falsifikuara.Gjatë verës vendi pati një shpërndarje të madhe të virusit COVID-19.Në vend ekzistonte një skemë ku qytetarët furnizoheshin me teste të falsifikuara PCR, të cilat bliheshin në laboratorë por edhe në qendra të falsifikimit.Në muajin prill dhe maj “Kallxo Përnime” kishte raportuar për skemën dhe problemet mirëpo institucionet kishin heshtur.Veprimet nisën vetëm pasi mediat në Zvicër nisën të raportonin se kosovarët po vinin me teste të falsifikuara.Të dhënat tregojnë që mbi 20 njerëz u burgosën dhe u ndoqën penalisht pasi u arrestuan në vepër tek falsifikonin testet.Që nga korriku i vitit 2020 ekskluzivitetin për kryerjen e testeve të COVID-19 e kishin vetëm laboratorët private ndërsa Ministria e Shëndetësisë ende nuk ka ndërtuar një sistem elektronik të regjistrimit të rasteve që testohen.Në këtë formë Ministria e ka besuar sigurinë e testeve vetëm tek privatët.“Aspekti i sigurisë në punë brenda laboratorit të udhëtarëve, sepse laboratori ynë është ekskluzivisht për udhëtarët ka qenë brengë dhe sfidë e jona prej fillimit të dizajnimit të këtij laboratori. Ky laborator është filluar, planifikuar dhe ndërtuar me asistencën e Institutit Rober Koch këtë sferë e ka pasur në veçanti në fokus. Softueri i cili është i ndërtuar te ne për përcjelljen dhe regjistrimin e pacientëve e mundëson një siguri të lartë si për testet PCR si për teste antigjen, të dhënave mjekësore e po ashtu edhe të analizës deri në hapin e fundit”, është shprehur menaxheri i laboratorit “Eurolab”, Afrim Ajeti.Dëshmitë se në vend ka pasur tendencë për falsifikim pranohen edhe nga ata që punojnë në laboratorë.Sipas tyre dhjetëra pacientë janë paraqitur me kërkesa që të marrin teste të falsifikuara.“Disiplina dhe kriteret e punës brenda laboratorit janë ndër më të lartat. E kemi trajtuar në vazhdimësi. Çdo kërkesë, çdo bisedë që t’i iket rrugës së rregullt të marrjes së të dhënave ashtu siç përshkruhet në formularin e IKShPK-së nuk ka ecur. Është dukuri shumë e keqe prej personave të papërgjegjshëm, për të cilat kemi informacione edhe ne i japin shëmbëlltyrë të keqe laboratorëve privatë në përgjithësi”, ka shtuar më tej Ajeti.Ndërsa Merita Qyqalla-Raci nga laboratori privat “Avicena” ka thënë se deri më tash nuk kanë pasur ndonjë kërkesë për falsifikim të testit COVID-19.“Kërkesa për falsifikim në laboratorin tonë nuk ka ku pacientët janë të njoftuar me cilësinë që ofron laboratori ynë. Ndodh shpesh që në momentet e fundit shtetet ndërrojnë rregulloret për testimet PCR, qytetarët kërkojnë që testi të punohet sa më shpejt, mirëpo e kemi gjetur zgjidhjen ne si laborator”, ka deklaruar Qyqalla-Raci.Edhe Qyqalla-Raci pohon se sistemi i regjistrimit të qytetarëve nuk ka ndryshuar që nga fillimi i pandemisë.Ajo shton se tashmë pacientëve u kërkohet edhe informacioni mbi vaksinimin dhe llojin e vaksinës.“Të dhënat e pacientit janë të njëjta, tash është shtuar vetëm kërkesa për vaksinim që duhet të dihet dhe lloji i vaksinës. Testet PCR kanë vlerë vetëm 72 orë dhe nuk është mundësia të krijohet një certifikatë testimi sepse pacienti më vonë mund të jetë person kontakti ose riinfektohet. S’mund ta japë rezultatin e saktë dhe nuk mund të aplikohet kjo”, ka përfunduar ajo.KALLXO.com në disa raste kishte zbardhur skema të keqpërdorimit të testeve COVID-19 nga laboratorët e fotokopjet.Inspektorati Shëndetësor që nga licencimi i privatëve ka mbyllur përkohësisht 50 laboratorë ndërsa në 15 raste laboratorët ishin mbyllur pasi kishin falsifikuar testet.Prokuroria e Ferizajt ka ngritur dy aktakuza për falsifikim të testeve COVID-19, ndërsa ajo e Mitrovicës deri më tash ka ngritur tri aktakuza.Prokuroritë e tjera tashmë janë në mbledhje të informacioneve edhe për disa raste të tjera të falsifikimit të testeve."
"Prokuroria po i heton kontratat për Spitalin COVID-19
Janë mbushur 5 vjet që kur në oborrin e qendrës më të madhe spitalore në vend u vu guri i themelit të qendrës emergjente.Një histori abuzimesh dhe korrupsioni fshihet prapa mureve, të cilat kanë mbetur të braktisura tash e sa vite.Mbi 8 milionë euro ishin paraparë të investoheshin në këtë objekt për të garantuar që në vend të ketë një shërbim cilësor për pacientët mirëpo projekti u la në gjysmë pasi kompania e cila fitoi tenderin u tërhoq nga projekti.Të dhënat tregojnë që dosja për kontratën mbi 8 milionë euro është në gjykatë ndërsa pacientët ende nuk arrijnë të marrin shërbimet në këtë klinikë.Në kohën kur Qeverinë e Kosovës e drejtonte Avdullah Hoti kriza e pandemisë solli idenë që këto mure mund të shndërroheshin në një spital modern për trajtimin e pacientëve me COVID-19.Në publik u proklamua se do investoheshim rreth 20 milionë euro për të mundësuar që pacientët e prekur të merrnin trajtimin e duhur.Por, edhe kjo nuk pritet të ndodhë.Afërsisht 200 mijë euro u ndanë në mandatin e ministrit Armend Zemaj për të hartuar planin me të cilin kjo klinikë do shndërrohej në klinikë të COVID-19.Plani është hartuar mirëpo i njëjti nuk u implementua për shkak se Qeveria e re vendosi që të mos vazhdojë më idenë që klinika të kthehet në klinikë COVID-19.Ministria e Shëndetësisë pretendon se kontratat u nënshkruan pa zotim buxhetor që sipas tyre është shkelje e ligjit dhe për këtë arsye dosjet janë dërguar në prokurori.Këta të fundit pranojnë se dosjet janë duke u hetuar por pa dhënë detaje.“Referuar kërkesës së parashtruar nga ana juaj, lidhur me këtë çështje ju njoftojmë se është duke u zhvilluar procedurë hetimore. Meqenëse rasti ndodhet në këtë fazë, nuk mund të japim detaje të tjera”, ka konfirmuar zëdhënësja e Prokurorisë, Laureta Ulaj.Këto kontrata janë nënshkruar në kohën kur kjo Ministri udhëhiqej nga Armend Zemaj.Zemaj, i kontaktuar disa herë nga KALLXO.com nuk ka pranuar të deklarohet për këtë çështje duke thënë se “është administrative”.Të dhënat gjithashtu tregojnë që  dy kontratat ishin nënshkruar pa planifikim të buxhetit. Pra, Ministria ka nënshkruar kontrata ne kohën kur nuk pasur asnjë cent të dedikuar për këtë gjë.“Lënda për të cilën keni pyetur dhe shfaqur interesim për intervistë është në fazë të hetimit nga Prokuroria. Për rastin e cekur Sekretari i Përgjithshëm (ZKA) në emër te Ministrisë së Shëndetësisë ka bërë në përputhje me legjislacionin në fuqi, kallëzim penal tek organet kompetente, për shkak të dëmit material qe ky aktivitet i ka shkaktuar Organizatës buxhetore (MSh)!. Sa i përket intervistës, përderisa nuk ka ndonjë vendim nga organet kompetente, Ministria e Shëndetësisë nuk ka se çfarë të deklarojë për këtë çështje, pasi nuk duam në asnjë formë të ndërhyjmë në punën e institucioneve siç është Prokuroria e Shtetit”, thuhet në përgjigjen e MSh-së për KALLXO.com.Sipas Ministrisë së Shëndetësisë, projekti është menduar të financohet nga fondet e ndara për menaxhimin e COVID-19 nga Qeveria e vendit për vitin 2020 për shkak të fluksit të pacientëve me COVID-19 në atë periudhë (korrik -gusht 2020).“Duke marrë parasysh se situata epidemiologjike rreth COVID-19 është më e qetë, ky projekt nuk pritet të vazhdojë si projekt në funksion të COVID-19, ndërsa për përfundimin e tij sipas destinacionit fillestar (Klinikë e re emergjente), së pari duhet siguruar buxheti”, thuhet në përgjigjen e MSh-së.Tenderi për projektimin dhe mbikëqyrjen e punimeve për spitalin Covid-19 në QKUK ka pasur vlerën 380 mijë euro për të dyja Lotet ndërsa MSh ka paguar 189 mijë euro për projektimin, që është dorëzuar në MSh nga kompania që e ka kryer projektimin.Afrim Demiri, drejtor ekzekutiv  i kompanisë AlbArchitect tregon se kanë tashmë marrë të hollat për projektimin ndërsa ende po presin që Qeveria të përmbushë obligimet në lidhje me kontratën e dytë të nënshkruar.“Deri më sot nuk e kemi marrë asnjë hap sepse jemi në pritje dhe gjendja nga COVID-19 nuk e ka prolonguar vetëm këtë projekt. Kemi edhe shumë projekte të tjera me Qeverinë e Kosovës. Jemi në pritje të ekzekutimit të kontratës. Në rast se nuk fillon ekzekutimi atëherë para se të fillojmë me procedurat gjyqësore ekziston një pikë e kontratës që thotë se mund ta zgjidhim me marrëveshje”, ka deklaruar Demiri.Tutje Demiri ka deklaruar se ky anulim i tenderit ka shkaktuar humbje në buxhetin e kompanisë për shkak se ka qenë punë e planifikuar.“Na ka shkaktuar humbje sepse në qarkullimin tonë mungojnë ato para. Ne kemi staf inxhinierësh që janë 40 persona. Ne kemi projekte edhe ndërkombëtare dhe e kemi falë një pjesë për shkak se pandemia ka shty projekte dhe jo vetëm neve si kompani. Ne jemi në pritje. Kjo është shty për shkak të buxhetit, ashtu siç ju ka thënë edhe Ministria e Shëndetësisë dhe ne nuk kemi ndonjë informatë për ndonjë procedurë më tutje”, ka shtuar ai.Në lidhje me projektin për adaptimin e Klinikës Emergjente në Spital COVID-19, Ministria e Shëndetësisë ka anuluar edhe tenderin në vlerë prej 18.6 milionë euro me të njëjtën arsye se ka mungesë të planifikimit buxhetor.Për këto projekte, Qeveria e Kosovës nuk ka ndarë asnjë cent në buxhetin 2022. Të dhënat tregojnë që deri në një vendim tjetër muret e klinikës emergjente do mbesin vetëm mure ku pacientët nuk mund të kurohen.“Mendimet e paraqitura në këtë emision nuk përfaqësojnë domosdoshmërisht qëndrimet e Balkan Trust for Democracy, German Marshall Fund, USAID apo Qeverisë Amerikane”"
"Gjashtë dekada pas, gjurmët e ‘Motokrosit’ në kujtesën kolektive
Sot është një nga lagjet me ndërtimin më intensiv të Prishtinës, por lagjja Arbëria, ishte vendi ku Kosova zhvillonte një ndër garat më të mëdha me motoçikleta në rajonin e ish Jugosllavisë.E njohur si “Motokrosi” në vitet ’60-ta, përpos garuesve pjesëmarrës, në kodrën e Arbërisë qytetarët ngjiteshin në këmbë për të ndjekur dhe përkrahur të preferuarit e tyre.Foto: Arkiva personale e Ilir KasneciKëto gara që mblidhnin edhe garues nga jashtë tashmë ish Jugosllavisë, u zhvilluan nga viti 1960 deri në fillim të viteve 70-ta. Organizues i tyre ka qenë ‘Shoqnija motoçiklistët e Prishtinës’.Atë kohë, numri i qytetarëve që kishte motoçikleta, ishte shumë i vogël, andaj edhe ishte e shtuar edhe kureshtja për përcjellje të këtij organizmi, madje kishte rritur interesim për blerje të makinës së shpejtë dyrrotëshe.Eventi konsiderohej si një nga ngjarjet më të rëndësishme sportive të asaj kohe dhe gazetat vazhdimisht i kushtonin vëmendje, sigurisht edhe lavdëroheshin garuesit që përfaqësonin, atë kohë, krahinën e Kosovës.Foto: Arkiva personale e Ilir KasneciGara zhvillohej dy ditë gjatë muajve të verës, njëra kishte karakter vendor dhe tjera ishte me karakter ndërkombëtar, ku mblidheshin edhe pjesëmarrës nga vende tjera.Sipas të dhënave nga Arkivi i Kosovës, garat e para të motokorsit janë mbajtur në vitet ’50-ta nëpër rrugët e Prishtinës e më pas janë zhvendosur në kodrën e Arbërisë si gara në hapësirë me bazë të dheut dhe me karakter ndërkombëtar.Poligoni i kësaj gare, në vitet e fundit të organizmit, ishte zgjatur edhe në lagjen e Veternikut.Foto: Arkiva personale e Ilir KasneciSipas një raportimi të gazetës ‘Rilindja’ në vitin 1962, këto gara kishin tërhequr mbi 10 mijë shikues. Atë vit, kampionatin e Serbisë e kishte fituar garuesi Matija Stefanoviq nga rajoni i Fushë Kosovës dhe ishte ndër garuesit më të famshëm në ish Jugosllavi.Derisa, numri i garueseve shqiptar në këto gara ka qenë shumë më i vogël. Krahasuar me ata të nacionaliteteve tjera.Sipas të dhënave nga gazetat në Agjencinë e Arkivave të Kosovës, staza e këtyre garave ka qenë më e madhja në ish Jugosllavi, prandaj edhe ka pasur karakter ndërkombëtar.Lagjja ‘Arbëria’ deri në kohën e pasluftës nuk ka pasur ndërtime të larta banimi pasi kjo gjë nuk lejohej me planet rregulluese të asaj kohe, shkak ishte tereni jo përshtatshëm ku vazhdimisht ka pasur rrëshqitje të dheut.Tani, kanë kaluar 6 dekada nga organzimi i këtyre garave dhe numri i personave që kanë memorie për to sa vjen e zvogëlohet.Banorët e Prishtinës, e kryesisht ata të lagjes ‘Arbëria’, ose nga rrethina që shkonin të ndiqnin garën kanë kujtime shumë të pakta nga mënyra si organizoheshin garat. Madje, shumë prej tyre dinë vetëm detaje që kanë marrë nga familjarët apo të afërmit.Foto: Arkiva personale e Ilir KasneciNazmi Toçani, tani i moshuar, thotë se entuziazmi që i ngjallnin këto gara si fëmijë, ka bërë që të mos i humbasë ato kujtime.Ai thotë se atë kohë Arbëria ishte lagje gati e shkretë dhe këpucët zakonisht i mbusheshin baltë, pasi në terrenin e garës ishte tokë.“Unë tash i kam bo do vjet po gëzimi për mi përcjell ato gara ka bërë që mos me harru mënyrën qysh jon organizu. Garat janë mbajtur dy ditë në vit edhe janë përcjell shumë, edhe prej gazetarëve, bile kanë ardhur edhe prej vendeve jashtë Jugosllavisë. Dragodani, tash që po i thojnë Arbëria, u kanë lagje e shkretë bile ka pas shumë baltë edhe këpucët i zhytshim duke vrapu mi përcjell garat”, thotë ai.Toçani që tash nuk jeton në Kosovë, thotë se garuesi Mate (Matija) Stefanoviq ka qenë shumë i famshëm dhe se të gjithë brohorisnin emrin e tij.“E di që vazhdimisht thirrej emni ‘Mate, Mate’ dhe se u kon goxha i famshëm, për garues tjerë nuk di, nuk mbaj mend”, thotë ai.Derisa, Vesel Makolli po ashtu i ri në kohën kur organizoheshin këto gara, thotë se merrte pjesë gjithmonë si spektator, derisa në ditën kur garat nuk organizoheshin më.Ai thotë se e mban mend edhe shtrirjen e stazës së këtyre garave, që viteve të fundit ishte bërë me pagesë për spektatorët.“Unë kam marrë pjesë si spektator disa vite deri sa është mbyllur. Më kujtohet mirë staza e garës e cila në një pjesë lëshohej poshtë deri te hekurudha, aty tash është lagje e tërë. Dy apo tri vitet e fundit, spektatorët paguanin bileta, staza rrethohej me shirita dhe roje, të cilët nuk lejonin afrim pa pasur biletë”, tha Makolli.Ai potencon se ditët kur organizoheshin këto gara, konsideroheshin si festa shtetërore.Ngjashëm deklaron edhe qytetari Xhemajl Petrovci. Ai thotë se i mban mend pak këto gara që dikur mbaheshin në kodrën, atëherë tërësisht të pabanuar të Arbërisë.Petrovci shton se në këto gara ka pasur edhe garues shqiptarë, por që nuk i kujtohet ndonjë emër.“Mbaj mend që garat janë mbajtur në Arbëri, atëherë i kemi thënë Dragodan, ka qenë zonë e pabanuar, unë merrja pjesë si spektator. Sa i përket garuesve, e njoh një  me emrin ‘Mate’, ka pas edhe shqiptarë, po nuk kam kujtesë të emrave”, ka thënë Petrovci.Pas vitit 1970 këto gara nuk ishin organizuar më tej, shoqata që merrej me këtë event e ndërpreu organizmin.Aktualisht, gara të ngjashme të ‘Motokrosit’ në Kosovë zhvillohen nëpër qytete të ndryshme, por janë kryesisht me karakter lokal.Një garë e ngjashme dhe ndër më të mëdhatë organizohet çdo vit në Stanishor, të rajonit të Gjilanit."
"Distanca që afroi artistin nga Bujanoci me Prishtinën
Rreth 80 kilometra ndërmjet Prishtinës dhe Bujanocit ishin motivimi që Nagip Tashi ta emëronte ekspozitën e tij të mozaikëve të gdhendur në dru, “Distanca”.Duke pasur inspirim nënën e tij Sevdijen dhe nënën e tij Kosovën, artisti i cili me profesion është zdrukthtar në Tërrnoc të Bujanocit, Nagip Tashi, ka arritur të thyej kufirin me artin e tij me mozaiqe nga ahu, frashëri e bungu.Përderisa në krah ka pasur nënën tij që e ka rritur e vetme, e kilometra aq sa afër aq edhe larg atdheun e tij Kosovën, zdrukthtari çmallet duke punuar në dru personalitete që kanë lënë nam në histori.“Ka edhe diçka që ju nuk e shihni në mozaike. Nuk e di a është mirë me nda, por unë po e ndaj. Te secila figurë që sonte po e shihni, unë e shoh edhe nënën time…” e nis me lot dhe e mbaron me lot fjalinë e tij, Nagip Tashi gjatë hapjes së ekspozitës së parë në Prishtinë.Në intervistën për BIRN, Tashi ka rrëfyer për dashurinë ndaj drurit që e ka bërë zdrukthtar, pasionin ndaj artit që e ka bërë artdashës dhe lidhjen mes drurit dhe artit që e kanë shndërruar në artist të rrallë.Artisti Nagip Tashi. Foto: Antigonë Isufi/BIRNNë të njëjtin vend ku e ka punëtorinë prej drugdhendësi ka dhe galerinë prej artisti. Por, deri në ekspozitën e tij në fund të nëntorit në Prishtinë, puna e tij kishte mbetur e mbyllur brenda punëtorisë së zdrukthëtarisë dhe e hapur vetëm kundrejt botës virtuale.Mozaikët e punuar për ekspozitën “Distanca” përfshinë figura nga arti dhe politika: Bekim Fehmiu, Gjergj Kastrioti Skënderbeu, Ibrahim Rugova, Ukshin Hoti, Adem Demaçi, Adem Mikullovci, Arbën Xhaferi, Hadi Shehu, Leze Qena, Muharrem Kadriu, Llukman Halili, Abdurrahman Shala, Ridvan Qazimi- Vaja, Ibrahim Kodra dhe Barack Obama.Rolin kryesor në punën me mozaike e ka luajtur nëna e tij e cila që nga fëmijëria ka qenë audienca e vetme. E vënë në pozitën e një kritikeje të artit e cila ka arritur të shtyjë të birin e t’ia kthej pasionin në profesion.“Kur e kam punuar figurën e Bekim Fehmiut, nanën time e kam pas si provë. Mbas punës dy mujore, e kam larguar diku 20 metra edhe më ka interesuar mendimi i saj prej syrit të njerëzve naiv, jo i skulptorëve e piktorëve”, rrëfeu ai për BIRN.“Kam dashtë me pa reagimin e masës së madhe në sytë e nanës time. Kur e ka kthyer kokën ma ka ba: Djali jem ti paske maru njeri! Atëherë e pashë që unë kam bërë diçka të mirë”, shkëputi Tashi një moment të rëndësishëm nga jeta e tij.Duke paguar ‘borxh’ ndaj atdheut të tij të vërtetëDashurinë që e ka ndaj artit dhe atdheut, Nagip Tashi mundohet ta plotësoj duke ndjekur rregullisht aktivitetet kulturore në Kosovë. Punimin e figurave të rëndësishme në historinë e Kosovës, aq sa e ka pasion e konsideron edhe borxh ndaj atdheut.Për të 30 euro për të ardhur e për të ndjekur shfaqje në teatrot e Kosovës, janë pak. Nderimi që e ndjen ndaj figurave artistike kombëtare e ka shtyrë të punoj që nga figura e Bekim Fehmiut e deri tek Adem Mikullovci.“Kur jam ardhë me kqyrë dramën e Bajrush Mjakut në Teatër të Gjilanit, kam paguar 20 euro që të hyjë prej Bujanocit në Kosovë. Mbasi e paguajta ato 20 euro [për sigurimin e makinës], 10 euro benzinë veturës, 2 euro bileta, tri ia dhashë, mu bënë 32 euro”, tha ai.Ekspozita “Distanca”. Foto: Antigonë Isufi/ BIRNTushi beson që të qenurit i pasionuar ndaj teatrit ka qenë stimul edhe për punën në dru. Secilin nga mozaiket që ai punon në strukturë, janë frymëzim nga fasada e brendshme e Teatrit Kombëtar të Kosovës.“Unë e kam Vranjën ma afër, por nuk kam punuar figura të Vranjës. Gjithmonë kur je larg të mungon, sheh diçka ndryshe, e ndjen ma ndryshe vendin tënd”, shprehet ai.Për shkak të distancës dhe arsye tjera, ekspozitën me 15 figurat emblematike e ka titulluar me po të njëjtin emër. Përveç distancës fizike, simbolikën e titullit e ka vendosur edhe tek distanca që duhet ta mbaj audienca për ta lexuar qartë mozaikun.Përtej drurit për punë Një dru Ah, për Nagipin, nuk është vetëm një trup. Përtej trupit të drurit, fshihet koha dhe një jetë e tërë, thotë ai.Artin e as profesionin me dru nuk e ka traditë familjare, por gjithçka ka lindur si dhunti të cilin ka punuar ta kthej në profesion. Por, profesion të cilin nuk mendon të ia lë pas fëmijëve të tij.“Kur ia kam nis këtij zanati e kam parë se ma shumë e dua drurin se dritaren. Dashuria ndaj artit më ka shti me punu në dru”, tha ai.Ekspozita “Distanca”. Foto: Antigonë Isufi/ BIRNPër ta punuar një mozaik në dru nuk varet nga koha por nga emocioni që ai ndjen. Ka punime që i kanë zgjatur pesë ditë, por ka tjera në të cilat ka punuar tre muaj. Edhe pse e dinë që druri është material i egër për vizatim, zdrukthëtari e ka sfiduar veten me këtë art duke i njohur veçantitë dhe simbolikat që përmban druri.“Druri edhe pse prehet, jeton 100 vjet. Kam dashtë me jetu gjatë edhe figurat, ashtu si druri”, tha ai.Kur artisti e ka punuar figurën e aktores Leze Qena, të vetmes grua në këtë mes, e ka kuptuar se sa kohë i ka falë dhe duhet t’i falë figurave të shquara. Pasi e ka punuar këtë mozaik, punimi iu kishte dëmtuar për shkak se i kishte depërtuar uji. Por për ta rikthyer në formën e mëparshme ka punuar pothuajse një vit.“Më nuk kisha koncentrim, vullnet, emocion për me kry. Për një moment thashë mundem me e kthy në formën e mëparshme, por kohën në të cilën e kam punuar nuk mundem me kthy”, tha Tashi.“Koha ka shumë rëndësi. Kohën mos ia fal askujt. Atë kohë që nuk falet unë ua kam fal këtyre figurave”.Ky artikull fillimisht është publikuar në Prishtina Insight. "
"Mjeku kujdestar tregon gjendjen e të lënduarve në aksidentin tragjik që ndodhi në rrugën Prishtinë-Podujevë
Dy persona kanë vdekur e nëntë të tjerë janë lënduar gjatë një aksidenti që ka ndodhur gjatë ditës së sotme në rrugën Prishtinë- Podujevë.Dy nga të lënduarit janë në gjendje të rëndë ndërsa shtatë janë liruar në shtëpi pas trajtimeve të marra mjekësore pasi kanë pasur lëndime të lehta trupore.Doktori dhe mjeku kujdestar në Emergjencë, Ejup Govori, shpjegoi gjendjen e dy pacientëve të cilët janë ende duke u trajtuar.Njëri nga ta, sipas Govorit, ka fraktura të shumta dhe probleme me unazat e qafës. Kjo e fundit pacientit i ka shkaktuar edhe gjendjen e rëndë shëndetësore.“Gjendja vazhdon të jetë e rëndë. Pacienti ka lëndime trupore, të eshtrave të fytyrës dhe krejt ajo që është më serioze është që ka fraktura të unazave të qafës që i ka shkaktuar edhe gjendjen e rëndë sepse pacienti momentalisht është me hipertension. Kjo gjendje është e gjitha për shkak të frakturës së unazës, ka frakturë edhe të brinjve edhe problemeve me mushkëri”, tha Govori.Në anën tjetër, Govori shtoi se pacienti i dytë pritet të transferohet në ortopedi.“Është edhe një pacient që ka gjendjen serioze, pritet me u transferu në Klinikën Ortopedike”, shtoi tutje doktori Govori.Gjatë ditës së sotme KALLXO.com raportoi se rreth orës 9:30 në rrugën Prishtinë-Podujevë ka ndodhur një aksident trafiku, ku për pasojë dy persona kanë vdekur. Në këtë aksident kanë qenë të përfshira tri automjete.“Si pasojë e këtij aksidenti, bazuar në të dhënat fillestare, lëndime trupore kanë pësuar 11 ( njëmbëdhjetë) persona, dy prej të cilëve nuk kanë mundur t’u përballojnë plagëve të marra dhe të njëjtit kanë vdekur. Vdekjen e viktimave e ka konstatuar ekipi mkekësor në vendngjarje”, thuhej në njoftimin e Policisë.2 të vdekur e 9 të lënduar në një aksident trafiku në rrugën Prishtinë-Podujevë"
"Mitrovicë, u shkon në shtëpi, i fyen, i ofendon dhe i sulmon fizikisht
Një grua ka njoftuar organet e rendit dje se deri sa ishte duke qëndruar me familjaret e saj në shtëpi, një person ka filluar t’i fyejë dhe ofendojë atë dhe vëllanë e saj.Rasti ka ndodhur në Mitrovicë.Sipas saj, i dyshuari i ka sulmuar edhe fizikisht.Si pasojë e sulmit dy persona kanë pranuar tretman mjekësor.Policia ka njoftuar se dy të dyshuar janë arrestuar dhe me vendim të prokurorit dërgohen në mbajtje."
"Skenderaj, rrahje mes dy personave, njërit i thyhen gishtërinjtë
Janë arrestuar dy të dyshuar pasi që të njëjtit pas një zënke verbale janë rrahur në mes veti në Skenderaj.Policia njofton se njëri nga të dyshuarit ka pësuar lëndime të rënda trupore frakturë – thyerje të gishtave i cili ka pranuar tretman mjekësor.Ndërsa, i dyshuari tjetër ka pësuar lëndime të lehta trupore.Me vendim të prokurorit dy të dyshuarit dërgohen në mbajtje."
"Mërgimtari kur shkoi në Zvicër vëren se i vodhën dukat dhe dy orë dore nga valixhja
Një qytetar ka njoftuar organet e rendit se kur vëllai i tij ka arritur në Zvicër ka vërejtur se i janë vjedhur nga valixhja e tij sasi ari dhe dy orë dore.Rasti dyshohet të ketë ndodhur në Aeroportin e Prishtinës.Policia rastin po e trajton si vjedhje e rëndë."
"2 të vdekur e 9 të lënduar në një aksident trafiku në rrugën Prishtinë-Podujevë
Policia e Kosovës ka njoftuar se sot rreth orës 9:30, në rrugën Prishtinë-Podujevë, ka ndodhur një aksident trafiku, ku për pasojë dy persona kanë vdekur.Në këtë aksident kanë qenë të përfshira tri automjete.“Si pasojë e këtij aksidenti, bazuar në të dhënat fillestare, lëndime trupore kanë pësuar 11 ( njëmbëdhjetë) persona, dy prej të cilëve nuk kanë mundur t’u përballojnë plagëve të marra dhe të njëjtit kanë vdekur. Vdekjen e viktimave e ka konstatuar ekipi mkekësor në vendngjarje”, thuhet në njoftimin e Policisë.Hetueseit nga njësiti i hetimeve të trafikut rrugor në koordinim me prokurorin e shtetit, që poashtu ndodhet në vend ngjarje, janë duke u marrë me rastin.Deri në përfundimin e ekzaminimeve në vendngjarje, Policia lut qytetarët të shfrytëzojnë rrugët alternative, pasi që rruga është e bllokuar aktualisht."
"I ofroi 10 euro ryshfet policit kufitar të Kosovës, arrestohet shtetasi i Shqipërisë
Është arrestuar një shtetas i Shqipërisë për arsye se i kishte ofruar zyrtarit policor 10 euro në mënyrë që të kalonte kufirin pa autorizimin për ngasje të automjetit.Rasti ka ndodhur në pikën kufitare në Vërmicë.Në konsultim me prokurorin i dyshuari është dërguar në mbajtje."
"Arrestohet pasi rrahu vëllanë e mitur
Një i mitur ka njoftuar organet e rendit se është sulmuar fizikisht vëllai i tij.Rasti ka ndodhur dje në Prishtinë.I dyshuari është arrestuar  dhe me vendim të prokurorit dërgohet në mbajtje."
"Vdekje e dyshimtë në Kamenicë
Një person ka vdekur dje rreth orës 16:00 në Kamenicë.Rastin policia po e trajton si vdekje e dyshimtë.Në vendin e ngjarjes kanë dalë njësitet policore dhe mjeku kujdestar i cili ka konfirmuar vdekjen e viktimës.Sipas raportit policor, me vendim të prokurorit trupi i pajetë i viktimës dërgohet në IML për obduksion."
"Ferizaj, burri rrah gruan
Është arrestuar një burrë pasi që i njëjti pas një konflikti verbal ka sulmuar fizikisht bashkëshorten e tij.Rasti ka ndodhur dje rreth orës 17:00 në Ferizaj.Policia njofton se me vendim të prokurorit i dyshuari dërgohet në mbajtje."
"Goditi murin me veturë, vdes burri nga Kamenica
Një burrë ka vdekur në mëngjesin e djeshëm nga një aksident trafiku që ndodhi në fshatin Shipashnicë e Epërme e komunës së Kamenicës.Sipas raportit policor, viktima kishte humbur kontrollin ndaj veturës që e drejtonte duke u përplasur në murin e një shtëpie.Me vendim të prokurorit trupi i pajetë është dërguar në IML për obduksion."
"Edhe në Vushtrri sekuestrohen aparate për prodhim të kriptovalutave
Policia e Kosovës ka sekuestruar 6 aparate dhe 42 kartela për prodhimin e kriptovalutave në Vushtrri.Sekuestrimi i aparateve dhe pajisjeve të dyshuara është bërë në orët e mbrëmjes në fshatin Druar të Vushtrrisë, derisa policia ka ndaluar një veturë me targa vendore.Gjatë kontrollit të detajuar brenda veturës janë gjetur dhe sekuestruar 6 aparate me 42 kartela dhe  mjete të ndryshme të dyshuara që shërbejnë për prodhimin e kriptovalutave.Për rastin është njoftuar prokurori i shtetit ndërsa një person është intervistuar.“Lidhur me  veprimet e ndërmarra dhe pajisjet e sekuestruara është njoftuar prokuroi i çështjes, i cili ka  sugjeruar që për veprime të mëtejme hetimore lidhur me rastin dhe pajisjet e sekuestruara të merren autoritetet doganore. Në cilësi të të dyshuarit është intervistuar drejtuesi i veturës, i cili pas intervistimit  është liruar në procedurë rregullt”, thuhet në njoftim.Policia e Kosovës sot ka zhvilluar edhe dy aksione të tjera për sekuestrim të pajisjeve për prodhimin e kriptovalutave.Policia e Kosovës në bashkëpunim me Doganat e Kosovës konfiskoi 272 aparatura për prodhimin e kriptovalutave në Leposaviq. Të njëjtat, sipas ministrit të Financave, harxhonin rrymë sa 500 shtëpi banimi.Po ashtu, Policia e Kosovës njoftoi se ka sekuestruar disa aparatura që shërbejnë për prodhimin e kriptovalutave në kryeqytet.Më 4 janar Qeveria e Kosovës ka marrë vendim që të anulojë veprimtarinë e prodhimit të kriptovalutave për shkak të gjendjes emergjente të energjisë në të cilën është Kosova. "
"Titujt “clickbait” dhe lajmet tendencioze se KFOR-i po përgatitet për konflikt në Kosovë
Disa media online kanë publikuar tituj duke lënë të nënkuptohet se misioni i KFOR-it në Kosovë po përgatitet për konflikt të mundshëm pas pajisjes me disa automjete dhe pajisje ushtarake që janë sjell nga Hungaria.Këta tituj medial njihen si “Clickbait” apo tendencioz, duke synuar vëmendje dhe klikime nga audienca për qëllime të caktuara.Mediumi “Top Channel” në Shqipëri kishte publikuar artikullin me titull “KFOR-i përgatitet për konflikt? Mbërrijnë automjetet e Batalionit Rezervë Operacional”, më 28 dhjetor të këtij viti.Lajme me tituj të njëjtë janë publikuar edhe në ueb faqe të tjera si “newsbomb.al”, “njëkomb.org” dhe “konica.al”.Në përmbajtje të artikullit të “Top Channel” përmendet se KFOR po pajiset me mjete “Në kohën kur Serbia po shton arsenalin e saj të armëve me pajisje më të fundit ushtarake ruse”, si dhe tensionet mes Rusisë dhe Ukrainës.Ndërsa, në artikujt e mediave tjera vetëm tregohet për njoftimin e KFOR-it dhe sjelljen e pajisjeve ushtarake në Kosovë.Misioni paqeruajtës i KFOR-it në Kosovë në Twitter ka dhënë detaje për bartjen e mjeteve nga Hungaria, që sipas tyre kanë të bëjnë vetëm me misionin e tyre paqeruajtës.“Gatishmëria e KFOR-it është rritur edhe më shumë me ardhjen e automjeteve dhe pajisjeve të Batalionit Rezervë Operacional nga Hungaria. Këto njësi do të stacionohen në Kosovë për të mbajtur statusin e gatishmërisë së lartë që përmbushin”, thuhet në publikim.Paraprakisht, KFOR kishte bërë të ditur se automjetet dhe pajisjet ushtarake hungareze, duke përfshirë transportuesit e personelit të blinduar, do të hyjnë në Kosovë nga kufiri me Maqedoninë e Veriut dhe nga Fushë Kosova në rrugë për në kampin “Novo Selo” ndërmjet 21 dhe 29 dhjetorit.“Të gjitha lëvizjet miratohen, koordinohen dhe mbështeten nga të gjitha autoritetet përkatëse”, kishte njoftuar KFOR-i.     "
"Nagavci premton që në çerekun e parë të vitit 2022 do të finalizohen tri ligje për arsimin
Qeveria e Kosovës në krye me Albin Kurtin, me të marrë mandatin kishte përgatitur planin legjislativ për vitin 2021.Ministria e Arsimit, Shkencës, Teknologjisë dhe Inovacionit kishte paraparë që në vitin 2021 të jenë të gatshme pesë ligje.Në Qeveri së fundmi është miratuar Ligji për Agjencinë e Kosovës për Akreditim, ndërsa në Kuvend këtë muaj është ratifikuar marrëveshja e bashkëpunimit mes MAShTI-t dhe Agjencisë Austriake për Zhvillim.Por, tri projektligje të tjera kanë mbetur pa u miratuar. Projektligji për Arsimin e Lartë, Projektligji për Tekstet dhe Mjete Shkollore, Lektyrën Shkollore dhe Dokumentacionin Pedagogjik si dhe Projektligji për Edukimin Parashkollor ka mbetur pa u përfunduar nga ana e Ministrisë së Arsimit.Për këtë, ministrja e Arsimit, Arbërie Nagavci, në konferencën e fundvitit tha se tri projektligjet që kanë mbetur pa u miratuar në vitin 2021, do të finalizohen në çerekun e parë të vitit 2022.“Ne e kemi pasur në plan disa ligje që jemi në përfundim të procesit të finalizimit. Projektligjin për Arsimin e lartë, Projektligjin për Edukimin e Hershëm dhe atë për Tekste dhe Mjete Mësimore. Kemi pas në agjendë legjislative që t’i përfundojmë, por për shkak që draftet që kemi punuar kanë qenë drafte të kamotshme, ka qenë e nevojshme që të merret koha mjaftueshme, që të kemi draft-ligje në nivelin më të mirë të mundshëm, por do t’i finalizojmë në çerekun e parë të vitit 2022”, tha Nagavci.KRYPOMETRI do të monitorojë Ministrinë e Arsimit nëse do të finalizojë tri projektligjet në kohën e premtuar nga ministrja Nagavci."
"Kryetari i Lipjanit uli numrin e drejtoreshave në kabinet
Kryetari i Komunës së Lipjanit, Imri Ahmeti, i cili për herë të tretë ka ardhur në krye të komunës, ka emëruar drejtorët komunalë me të cilët do të udhëheqë komunën në katër vitet e ardhshme.Ahmeti në këtë mandat për dallim nga i kaluari, ka ulur numrin e grave drejtoresha.Derisa në mandatin e kaluar ka pasur katër gra në kabinet, këtë mandat ai ka emëruar vetëm tri gra në krye të drejtorive.Drejtoria për Gjeodezi dhe Kadastër i është besuar Safete Amerllahut; Drejtoria për Administratë do të udhëhiqet nga Elmaze Behluli-Maqedonci ndërsa drejtoreshë për Kulturë, Rini dhe Sport do të jetë Anila Reqica-Llugiqi.Ndërkaq dhjetë drejtori u janë besuar burrave. Drejtor për Infrastrukturë është emëruar Sead Aliu; drejtor për Planifikim, Urbanizëm dhe Mbrojtje të Mjedisit është do të jetë Imri Semetishti; drejtor i Inspektoratit është emëruar Flamur Sylejmani; Rexhep Bexheti do të udhëheqë Drejtorinë për Bujqësi dhe Pylltari; Shkelzen Hajdini do të jetë në krye të Drejtorisë për Shëndetësi dhe Përkujdesje Sociale; në Drejtorinë për Ekonomi dhe Zhvillim është emëruar Valon Pacolli; drejtor për Prokurim do të jetë Bekim Shabani; drejtor për Buxhet dhe Financa është emëruar Latif Ramadani; në krye të Drejtorisë për Shërbime Publike, Mbrojtje dhe Shpëtim do të jetë Imer Rrustemi ndërsa Rasim Hasani do të udhëheqë me Drejtorinë e Arsimit.Në emisionin “DebatPernime” me kandidatët për kryetar të Lipjanit, i cili është mbajtur më 21 shtator, Imri Ahmeti nga LDK kishte premtuar se do të mundohet të rris numrin e grave drejtoresha.“Sa më shumë do të ju jap mundësi, katër drejtoresha janë nga 12 drejtori, do të mundohemi ta rrisim”, kishte premtuar Ahmeti.Por Ahmeti përveç se nuk ka emëruar numrin e njëjtë të grave si në mandatin e kaluar, ai e ka ulur numrin e drejtoreshave. Nga katër sa i kishte në mandatin e kaluar, ai i ka emëruar vetëmr tri gra në kabinetin e tij. Ai nuk e ka mbajtur premtimin se do të mundohet ta rris numrin e drejtoreshave.Imri Ahmeti ka fituar me rezultat të thellë kundër kandidatëve të tjerë për kryetar të Lipjanit në rundin e parë të zgjedhjeve lokale. Ahmeti ka marrë 15,541 vota apo 56,42% ndërsa pas tij është radhitur Adnan Rrustemi me 6,435 apo 23,36%.Më 26 nëntor është konstituar Kuvendi Komunal i Lipjanit me 31 këshilltarë dhe Imri Ahmeti është betuar si kryetar i Lipjanit. Në të njëjtën ditë Daut Azemi është zgjedhur kryesues i Kuvendit Komunal të Lipjanit."
"Lajmi i rremë për vetëvrasjen e një gruaje në Shqipëri
Disa media në Shqipëri kanë raportuar se ka bërë vetëvrasje gruaja me emrin Vjollca, e cila kishte fituar popullaritet nga një emision vendor, për çështje juridike.Lajmi më pas është demantuar nga vetë autorja e emisionit që transmetohet në televizionin Klan, Eni Çobani, duke publikuar fotografi me gruan.Mediat raportuan të martën se gruaja bëri vetëvrasje, pasi shprehja e saj “Çantën n’krahë për kokrrën e qejfit”, në studion televizive  të “Shihemi në gjyq” u bë virale në rrjetet sociale. Lajmi u shpërnda në mediat si: “shqiperiaime.com.al”, “albaniatoday.al”, dhe në Facebook si tek faqja “Korca Today”.Në tekste pretendohej se gruaja u vetëvra pas debatit në emision me bashkëshortin e saj dhe presionit familjar pas publikimeve tallëse në internet.Gjashtë muaj më parë, çifti Vjollca dhe Zenuni, nga Kavaja, 45 vjet të martuar, u bënë të njohur në Shqipëri, pasi në emisionin “Shihemi në gjyq”, gruaja kërkonte të drejtat e saj dhe përkushtimin e bashkëshortit, edhe pse nuk jetonte më me të.Burri kërkonte që ata të bashkëjetonin sërish, duke e ftuar Vjollcën në emision.  "
"A do ta përmbush kryetari i Mitrovicës premtimin për numrin e grave në krye të drejtorive?
Kryetari i Komunës së Mitrovicës, Bedri Hamza, ka prezantuar ekipin e tij të drejtorëve me të cilët do të udhëheqë komunën në katër vitet e ardhshme.Hamza ka bërë publik emrat e 13 drejtorëve dhe drejtoreshave nga 14 sa do t’i ket kjo komunë.Prej tyre, Hamza ka emëruar vetëm tri gra në krye të drejtorive komunale ndërsa 10 të tjerat do të udhëhiqen nga burrat.Veldete Idrizi do të jetë drejtoreshë për Kulturë, Rini dhe Sport; Drita Kadriu do të jetë në krye të Drejtorisë për Arsim si dhe Igballe Islami do të udhëheqë me Drejtorinë për Buxhet dhe Financa.Ndërsa dhjetë drejtorat e kabinetit të Hamzës janë: Fahri Shabani – drejtor i Shëndetësisë; Granit Tmava do të jetë drejtor për Shërbime Publike dhe Infrastrukturë; Valon Ibrahimi është emëruar drejtor i Inspekcionit; Ferdi Kadriu do të jetë drejtor i Bujqësisë; Elvis Feka do të udhëheqë me Drejtorinë e Prokurimit; Bahtir Maxhuni do të jetë drejtor për Mbrojtje dhe Shpëtim; Artan Berisha do të jetë në krye të Drejtorisë për Gjeodezi, Kadastër dhe Pronë; në Drejtorinë për Planifikim dhe Urbanizëm është emëruar Edison Tërnava, në atë të Administratës është emëruar Gëzim Stavileci dhe në Drejtorinë për Mbrojtjen e Mjedisit është emëruar Egzon Sadiku.Kurse i pari i Drejtorisë së Integrimeve Evropiane dhe Mirëqenie Sociale, sipas njoftimit, do të emërohet në ditët në vazhdim.Në emisionin “DebatPernime”, i cili është mbajtur me 18 nëntor, pas fitores së Bedri Hamzës,duke folur për planin në lidhje me avancimin e gruas, ai kishte thënë se numri i drejtoreshave në kabinetin e tij do të jetë më i lartë se tri.“Nuk e merr një vend pune një person veç pse i takon një gjinie, e para i ka kualifikimet, e ka integritetin dhe potencialin profesional. Unë po deklaroj publikisht që do të ketë numër të konsiderueshëm të grave në qeverisje. E konsiderueshme është më shumë se tri”, ka thënë Hamza në “Debat Pernime”.KRYPOMETRI do ta monitorojë kryetarin e Mitrovicës, Bedri Hamza, nëse në krye të drejtorisë së 14-të, në atë të Drejtorisë së Integrimeve Evropiane dhe Mirëqenie Sociale, e cila është ende pa drejtor, do ta emërojë një grua apo një burrë.Bedri Hamza ka fituar në garën për kryetar të Mitrovicës në rundin e dytë kundër kandidatit të LVV-së Agim Bahtiri.Hamza mori 53,86% të votave kundrejt Bahtirit i cili mori 34.40% të votave për kryetar.Edhe në Kuvendin Komunal PDK-ja prin me numër të asamblistëve, me gjithsej 14, pastaj vjen Lëvizja Vetëvendosje me 11, LDK-ja me 6 ndërsa me nga një asamblist janë Forca e Diasporës, AKR, AAK, si dhe Partia e Drejtësisë. "
"Titulli i rremë se Kurti do të dërgojë ushtrinë e Kosovës në Ukrainë
Portali “news308media.com” ka publikuar një lajm me titullin pretendues se kryeministri i Kosovës Albin Kurti e ka dërguar Ushtrinë e Kosovës në Ukrainë në konfliktin me Rusinë.Lajmi ka titullin “E gjithë bota po flet për të, Albin Kurti dërgon Ushtrinë e Kosovës në luftë kundër Rusisë”, i publikuar më datë 23 dhjetor 2021, si dhe është shpërndarë në Facebook në faqen “Rubrika” më datë 21 dhjetor.Ndërkaq, përmbajtja e tekstit është ndryshe nga titulli.Në të përmendet një deklaratë e kryeministrit Kurti, i cili kishte shprehur gatishmëri që FSK-ja të dërgohet në Ukrainë, në rast se kërkohet nga NATO-ja një gjë e tillë.Kurti këtë deklaratë e kishte dhënë para gazetarëve, më 9 dhjetor 2021.“Së pari, uroj që të mos ketë konflikte të reja, edhe unë jam duke e përcjellur me vëmendje deri në orët e vona se çfarë po ndodhë në kufirin midis Ukrainës dhe Federatës Ruse dhe ka një alarmime dhe të NATO-s, në veçanti të Shteteve të Bashkuara dhe BE-së për këtë gjë, dhe çkado që NATO-ja e parasheh të nevojshme ne natyrisht që jemi të gatshëm”, kishte thënë ai.Pas kësaj deklarate, nuk është marrë asnjë vendim nga Qeveria për të dërguar trupa të FSK-së në Ukrainë.  "
"Ardian Gjini nuk e mban premtimin për më shumë drejtoresha në kabinet
Kryetari i Komunës së Gjakovës, Ardian Gjini ka bërë publike emrat e 12 drejtorëve dhe drejtoreshave që pritet të udhëheqin drejtoritë në Komunën e Gjakovës për katër vitet e ardhshme.Nga 12 drejtori, vetëm tre prej tyre do të udhëhiqen nga gratë. Adea Roka do të jetë drejtoreshë për Kulturë, Rini dhe Sport; Adelina Shehu-Kola është emëruar drejtoreshë për Shëndetësi dhe Mirëqenie Sociale dhe Eranda Kumnova-Baçi do të udhëheqë me drejtorinë e Arsimit.Ndërsa nëntë drejtorët burra në kabinetin e Gjinit janë: Durim Halilaj – drejtor për Buxhet dhe Financa; Ferdinand Kolaj – drejtor për Zhvillim Ekonomik; Kosovar Alija – drejtor për Punë të Përgjithshme Administrative; Shkumbin Kastrati – drejtor për Shërbime Publike; Hysni Muhadri – drejtor për Punë Inspektuese; Arben Bakalli – drejtor për Urbanizëm dhe Mbrojtje të Mjedisit; Gjevalin Nikollbibaj – drejtor për Gjeodezi, Kadastër dhe Pronë; Gani Hajdari – drejtor për Bujqësi, Pylltari dhe Zhvillim Rural dhe Haxhi Sejdiu – drejtor për Mbrojtje dhe Shpëtim.Në emisioni “DebatPernime” me kandidatët për kryetar të Gjakovës, i cili është mbajtur me 23 shtator, Ardian Gjini duke folur për planin në lidhje me avancimin e gruas kishte thënë se numri i drejtoreshave do të jetë më i lartë së në mandatin e fundit, në të cilin e ka pasur vetëmr tri drejtoresha.“Më shumë se në këtë mandat. Prej 12 drejtorive i kemi tri, tash do të këtë më shumë. Do t’i bëjmë më shumë, 5, 6, 7. Për qejfin tim është diçka tjetër por ju e dini që ne duhet me arritë disa koalicione”, kishte deklaruar Gjini.Por Gjini ka dështuar të përmbush premtimin e tij për më shumë drejtoresha në kabinetin e tij. Përderisa tri drejtori do të udhëhiqen nga gratë, 9 drejtori të tjera do të udhëhiqen nga burrat. Por në Gjakovë në krye të kabinetit të Kryetarit të Komunës do të jetë një grua.Ardian Gjini ka fituar kundër Mimoza Kusari – Lila në rundin e dytë të zgjedhjeve lokale. Gjini ka marrë 20,796 vota apo 55,97% ndërsa Kusari – Lila kishte grumbulluar 16,358 vota apo 44,03%.Në Kuvendin e Gjakovës në 4 vitet e ardhshme do të përfaqësohen 6 parti me 35 asamblistë.Aleanca për Ardhmërinë e Kosovës ka fituar më së shumti asamblistë, gjithsej 11. Më pas renditet Lëvizja Vetëvendosje me 10, PDK-ja me 5, PShDK-ja me 4, LDK-ja me 4 si dhe Nisma Socialdemokrate me 1. "
"“Për një”, kryetari i Vushtrrisë dështon ta përmbush plotësisht premtimin për 50% drejtoresha
Kryetari i Vushtrrisë, Ferit Idrizi, ka kompletuar kabinetin e tij prej 12 drejtorëve dhe drejtoreshave me të cilët do të udhëheqë me komunën për katër vitet e ardhshme.Nga 12 drejtori, pesë nga to do të udhëhiqen nga gratë. Hava Mlinaku, drejtoreshë e Administratës; Miradije Maloku – drejtoreshë e Arsimit; Shqiponjë Hajdari – Mikushnica do të udhëheqë me drejtorinë e Inspektimeve; në krye të drejtorisë së Urbanizmit do të jetë Fortuna Krasniqi dhe Medina Bunjaku do të drejtojë drejtorinë për Kulturë, Rini dhe Sport.Në emisionin “DebatPernime” me kandidatët për kryetar të Vushtrrisë, i cili është mbajtur më 29 shtator, Ferit Idrizi duke folur për planin në lidhje me avancimin e gruas kishte thënë se 50% e drejtorive komunale do të udhëhiqen nga gratë.“Ne kemi edhe në programin tonë një pjesë të veçantë që është avancimi i gruas, kjo do të preket në shumë dimensione nuk është vetëm çështja e drejtorive se aty i premtojmë 50% por kemi zhvillimin e kapaciteteve të nënave që janë në shtëpia përmes arsimit të të rriturve…”, ka thënë Idrizi në Debat Pernime.Por Idrizi ka dështuar të përmbushë plotësisht premtimin për vetëm një drejtori. Përderisa pesë drejtori do të udhëhiqen nga gratë, shtatë drejtoritë e tjera do të kenë në krye burrat. Por në Vushtrri edhe në krye të Kuvendit Komunal do të jetë një grua.Remzi Ahmeti –  drejtor për Financa; Ergin Sungur – drejtor për Ekonomi; Albanez Tahiraj do të udhëheqë me drejtorinë për Kadastër; me drejtorinë për Mbrojtje dhe Shpëtim do të udhëheqë Maliq Ferizi; Benjamin Shala do të jetë drejtor për Shërbime Publike; Nexhmedin Rashica do të jetë në krye të drejtorisë për Shëndetësi ndërsa Hyda Dallaku në krye të asaj për Prokurim.Partia Demokratike e Kosovës në Vushtrrisë në rundin e dytë të zgjedhjeve kishte lidhur marrëveshje bashkëpunimi me AAK-në, PD-në dhe KDTP-në.PDK e cila shënoi fitore në Vushtrri kundër LDK-së ka arritur të sigurojë 11 ulëse në Kuvendin Komunal.Ferit Idrizi nga PDK ka dalë fitues në Vushtrri në rundin e dytë përballë kryetarit të deritanishëm nga LDK, Xhafer Tahiri.Idrizi ka siguruar 13,414 vota apo 53.2% ndërsa Tahiri ka marrë 11,806 vota apo 46.8%."
"Lekaj: Do t’i publikojmë kontratat me bizneset
Lekaj ka premtuar se do t’i bëjë publike kontratat e nënshkruara nga Ministria e Infrastrukturës me bizneset.Ai këtë premtim e ka dhënë gjatë një konference për media pas një vizite që kishte në Komunën e Prishtinës, ku është pritur nga kryetari Shpend Ahmeti.Lekaj e ka përgëzuar komunën e Prishtinës për publikim të kontratave, duke premtuar se një gjë të tillë do të bëjë edhe ministria e Infrastrukturës.Mirëpo, ai tha se publike mund të bëhen kontratat, të cilat nuk janë të sanksionuara nga palët.“Ne kemi obligim për të gjitha kontratat që nuk janë të sanksionuara nga të dy palët t’i publikojmë, por ato që nuk i kam nënshkruar unë dhe janë të sanksionuar me marrëveshje dypalëshe mendoj se nga palët duhet që vetëm gjykata të marrë vendim dhe ne do të vazhdojmë me një transparencë të tillë të prokurimit publik” tha Lekaj.Shkruar nga Drenushë Ramadani"
"Haradinaj do të vazhdojë ta marrë pagën prej 2,950 euro
Të hyrat mujore të Kryeministrit të Kosovës nuk do të ulen me hyrjen në fuqi të Ligjit për Pagat në Sektorin Publik.Të paktën në vitin e parë të hyrjes në fuqi të këtij ligji, kryeministri dhe zyrtarët e tjerë publikë do të marrin shtesa për të kompensuar uljen eventuale të pagës.Kryeministri është vetëm njëri nga personat që do t’i ulet paga me ligjin për pagat krahasuar me pagën aktuale. Mirëpo, pozita e kryeministrit të Kosovës paguhej 1 mijë e 443 euro në muaj, deri në kohën kur në krye të qeverisë erdhi Ramush Haradinaj.Ai në një vendim të datës 20 dhjetor të vitit 2017 ia rriti pagën vetes për 100 për qind duke e bërë 2 mijë e 950 euro.Megjithatë në Projektligjin për Pagat në Sektorin Publik që u miratua në shtator të vitit të kaluar koeficienti i përcaktuar ia ul pagën kryeministrit në 2 mijë e 629 euro.Në fakt në shumë deklarime publike kur kryeministrit i është dashur ta mbrojë vendimin e tij për rritje pagash ai thoshte se Ligji që do të miratohet e ul pagën e tij dhe vetëm të tij.Në ditën kur ky projektligj u miratua në Qeverinë e Kosovës, Haradinaj tha se askujt në Kosovë nuk iu është zbritur paga, përveç tij.Ai madje kishte thënë se nuk e di sa e ka pagën momentale.“E se kom përcjellë për besë, me shifra. Nuk e di, ama e di që e kanë përdorë një kriter për me e ulë”, tha Haradinaj.Sot, Haradinaj e ka përsëritur se “me votimin e ligjit për pagat kam kërkuar nga ata që e bëjnë ligjin me ul vetëm një pagë, atë të kryeministrit, kam kërkuar që krejt sektorëve t’i rriten pagat përveç kryeministrit”.Por, projektligji që u miratua në lexim të parë në Kuvendin e Kosovës përmban një nen që siguron që asnjë pagë nuk do të ulet në mënyrë të menjëhershme.Ky nen siguron që nëse një zyrtar publik pëson ulje të pagës me miratimin e këtij ligji, këtij zyrtari/je do t’i ofrohen shtesa që e mbulojnë diferencën e pagës.“Nëse një individ, zyrtar apo funksionar publik, përfitonte përpara hyrjes në fuqi të këtij ligji, një pagë të plotë (paga bazë me të gjitha llojet e shtesave të rregullta), që është më e madhe se paga e plotë e parashikuar me këtë ligj, ai do të përfitojë pagën e re sipas dispozitave të këtij ligji dhe një shtesë transitore të posaçme të barabartë me diferencën ndërmjet pagës së vjetër dhe pagës së re”, thotë neni 27 i këtij projektligji.Dispozitat e këtij neni thonë se këto shtesa do të ofrohen në masën 100 për qind në vitin e parë pas hyrjes në fuqi të këtij ligji, 75 për qind në vitin e dytë, 50 për qind në vitin e tretë dhe 25 për qind në vitin e katërt.Kjo do të thotë se nëse ky ligj hyn në fuqi, në vitin e parë të zbatimit të tij, Haradinaj do të kompensohet me shtesa duke e barazuar pagën që e ka pasur.Ndërkaq një nen tjetër, i përjashton nga këto dispozita disa lloje të zyrtarëve publikë duke përfshirë Zëvendëskryeministrat, ministrat dhe zëvendësministrat, gjyqtarët e prokurorët, policët e të tjerë.Do të thotë, të lartpërmendurit do t’i marrin shtesat transitore të pashkallëzuara “derisa paga e re barazohet me pagën e vjetër”.Projektligjin për paga po e kundërshtojnë disa sektorë publikë duke përfshirë arsimin dhe shëndetësinë që kanë filluar greva të përgjithshme."
"Dhunimet në Irak apo në Kosovë, dyshimet për foton e publikuar nga Flora Brovina
Një grua e shtrirë që dhunohej nga tre ushtarë dhe tre burra të lidhur që shikonin këtë skenë, ishin imazhi që qarkulloi sot nga Kuvendi tek të gjitha mediat lokale.Kjo fotografi u prezantua sot nga deputetja e Partisë Demokratike të Kosovës, Flora Brovina.Ajo tha se kjo fotografi i përkiste kohës së luftës në Kosovë dhe tregonte një skenë dhunimi, nga të shumtat që kanë ndodhur nga regjimi serb.Megjithatë, në një kërkim në Google, e njëjta fotografi paraqitet online, madje me një faqe me përmbajtje pornografike.Fotografia e indeksuar nga Google, del të jetë ngarkuar në  disa faqe online që e asocojnë fotografinë me luftën në Irak. Në disa raste fotografia përshkruhet si skenë dhunimi e ushtarëve amerikanë ndaj një gruaje irakiane.Pasi ky lajm mori dhenë në mediat lokale, Brovina doli me një deklaratë publike në RTV Dukaxhini.Ajo tha se fotografinë e ka shumë më herët [para vitit 2006] dhe e ka marrë drejtpërdrejt nga familjarët.“Fotografia është e vërtetë, e kam marr nga familja. Nuk kam imazhe të tjera nga skena e njëjtë. Foton e kam pranu me kontakt. Sot nuk kam fol me familjen por herave të tjera. Nuk është hera e parë që e tregoj fotografinë. Krimet e luftës i dëshmoj, në çdo moment jam në dispoziocion”, tha ajo në një lidhje të drejtpërdrejt.Ajo tha se nuk mund të mohohet se ushtarët serb mund të kenë inçizuar edhe filma nga dhunimet për qëllime pornografike.“Mos të biem pre e atyre që nuk duan ta dëshmojmë të vërtetën. Unë nuk kam frikë nga e vërteta dhe skam arsye ta bëjë këtë pune kaq të bujshme. Me cuditin njerëzit që nuk merren me krimin por me personalitetin tim. Kjo është qesharake. Unë do ta kontaktoj Prokurorinë e shtetit kemi kontaktuar përmes telefonit, edhe dëshmitë tjera do t’ia dorëzoj”, tha Brovina.Drita Hajdari, prokurore speciale, për KALLXO.com ka thënë se fotos do t’i bëhet ekspertiza.“Fotografise do t’i bëhet ekspertizë kibernetike  nga Agjencia e Forenzikës për të parë autenticitetin e saj dhe krahasuar me fotografitë e shfaqura nga luftërat e Irakut”, tha Hajdari."
"Premtimi publik për hapjen e listës së kompanive që u është shlyer borxhi prej 1.5 milion euro
Në debatin për gjetjet dhe rekomandimet e Auditorit për Komunën e Mitrovicës së Jugut, nënkryetari Faruk Mujka, ka premtuar që do ta bëjnë transperente listën me të gjitha kompanitë të cilave u është shlyer borxhi në vlerë prej 1.5 milion euro ndaj Komunës.“Është obligim ligjor të ofrojmë listën e plotë të kompanive që janë shlyer nga borxhi. Por gjithsesi që kjo listë do t’iu prezantohet juve në mënyrë që të jenë transparente të gjithë ato kompani që janë fshirë nga lista e borxheve”, ka potencuar Mujka.Në raportin e auditimit të vitit 2018 thuhet se në vitin 2017 ishte bërë shlyerja e borxheve për taksat e ushtrimit të veprimtarisë së bizneseve në vlerë prej 1,587,196 euro (nga 3,270,000 euro në 1,682,804 euro).Nënkryetari Mujka ka deklaruar se shumica e kompanive të cilave u është shlyer borxhi ndaj komunës kanë operuar në Mitrovicën e Veriut. Më tej ai ka thënë se që nga vitit 2013-2014, këto kompani nuk janë më pjesë e kësaj komune dhe si rrjedhojë e kësaj ata nuk kanë përgjegjësi për këto borxhe.“Por edhe një herë dua ta shpjegoj që ka të bëj me shumicën e kompanive që kanë operuar në veri dhe të cilët deri në vitin 2013-2014 kanë qenë të evidentuara në Agjencinë Tatimore të Kosovës si një komunë, dhe pas këtij viti ata nuk kanë të bëjnë më me komunën tonë por ka mbetur vetëm si borxh andaj nuk na takon neve të merremi me këto borxhe”, ka thënë Mujka në debat.Te gjetjet e Auditorit në raportin e vitit 2018, thuhet se çështja e shlyerjes së borxhit prej 1.5 milionë euro nuk ishte shqyrtuar në Kuvendin Komunal, as në vitin 2018 dhe nuk ishte shpalosur në Pasqyrat Financiare Vjetore.Se kjo është shkelje e ka konfirmuar edhe nënkryetari Mujka.“Normalisht shkelja jonë është ndoshta pse këtë çështje nuk e kemi adresuar në Kuvendin Komunal”, ka thënë ai.Rrjeti Ballkanik për Gazetari Hulumtuese (BIRN) ka realizuar një analizë duke u bazuar në raportet e auditimit të Komunës së Mitrovicës së Jugut në katër vitet e fundit. Gjetjet kryesore të BIRN janë prezantuar nga Visar Prebreza, redaktor i BIRN, në një debat të organizuar në Kuvendin Komunal të Mitrovicës së Jugut para asamblistëve, drejtorëve komunalë dhe shoqërisë civile.KALLXO.com vazhdimisht ka publikuar analiza sa i përket raporteve të auditimit të institucioneve qendrore dhe lokale të Kosovës. Në këto analiza kanë shpërfaqur mangësitë, shkeljet dhe çështjet që janë identifikuar ndër vite nga ZKA.Debati në Komunën e Mitrovicës së Jugut është organizuar nga BIRN me mbështetjen e Ambasadës britanike.Analizën për Komunën e Mitrovicës së Jugut mund ta lexoni KËTUPas Komunës së Mitrovicës së Jugut, debatet sa i përket raporteve të auditimit do të mbahen edhe në komuna të tjera të Kosovës.Debati në Komunën e Mitrovicës së Jugut është transmetuar live në platformën e KALLXO.com në Facebook.Live: Debat për gjetjet dhe rekomandimet e Auditorit në Komunën e Mitrovicës së JugutPubliée par Kallxo.com sur Mardi 10 décembre 2019 "
"Shifrat flasin për 164 të vrarë në Kazakistan
Gjithsej 164 persona janë vrarë gjatë javës së kaluar në protestat e dhunshme në Kazakistan. Kjo është bërë e ditur nga shifrat e Ministrisë së Shëndetësisë së Kazakistanit, raportojnë mediat shtetërore atje.Më shumë se 2,200 qytetarë u tha se u plagosën në dhunën, e cila bëri që forcat e sigurisë së Kazakistanit të përdorin dhunën për të shtypur protestat kundër qeverisë së vendit.Sipas Ministrisë së Shëndetësisë së Kazakistanit, 719 qytetarë po trajtohen ende në spitale, 83 prej tyre në gjendje kritike.Autoritetet nuk komentuan natyrën e lëndimeve, raporton DPA.Demonstratat e nxitura nga rritja e çmimeve të karburantit filluan një javë më parë në përmendim të Kazakistanit, përpara se të shndërroheshin në një revoltë më të gjerë kundër qeverisë.Në Almaty, qyteti më i madh i vendit, protestat kaluan në trazira dhe përleshje ku u dogjën dhjetëra ndërtesa dhe biznese.Sipas një raportimi në televizionin shtetëror, 103 njerëz, duke përfshirë dy fëmijë vdiqën vetëm në Almaty.Rreth 1,100 njerëz atje kërkuan ndihmë mjekësore, u tha në raport. Fillimisht ishte e paqartë se sa nga viktimat ishin civilë.Më parë, autoritetet kishin folur për më shumë se 40 të vdekur, mes tyre të paktën 16 policë dhe ushtarë.Të premten, presidenti Kassym-Jomart Tokayev kishte lëshuar një urdhër për të qëlluar protestuesit që kërcënonin mbijetesën e qeverisë së tij.Pas një takimi, të dielën, zyra e tij tha se operacionet për të frenuar protestat po vazhdonin dhe e përshkroi situatën si nën kontroll.“Po merren masa për gjetjen dhe arrestimin e terroristëve,” tha ai.Ndërkohë sekretari amerikan i Shtetit, Antony Blinken dënoi të dielën urdhrin e presidentit kazak për të shtënë në drejtim të protestueseve. Këto komente sekretari Blinken i bëri për transmetuesin CNN.Nëse kjo është politika kombëtare, [Unë] e dënoj atë politikë,” tha Blinken.“Autoritetet në Kazakistan duhet të jenë në gjendje të merren me sfidat me të cilat po përballen në mënyrë paqësore, për t’u siguruar që po mbrohen të drejtat e atyre që po protestojnë në mënyrë paqësore”, tha sekretari Bliken.Deri më tani, pothuajse 6,000 njerëz janë arrestuar, duke përfshirë shumë të huaj, sipas zyrës së presidentit të Kazakistanit."
"12 orë në ditë pa ujë të pijshëm, nesër protestojnë banorët e lagjes 'Bajram Curri' në Prizren
Banorët e lagjes “Bajram Curri” në Prizren nesër do të protestojnë për mungesë të ujit të pijshëm.Sipas njoftimit të banorëve, protesta do të mbahet nesër në ora 13:00 deri në 14:00 para zyreve të ndërmarrjes publike “Hidroregjioni Jugor”.“Sic ju kemi lajmëruar se pas shumë kërkesave dërguar kompanisë “Hidroregjioni” ku kemi kërkuar reduktime proporcionale asnjë përgjigje deri më tani nuk kemi pranuar, andaj të hënën me datë 10.01.2022 do të protestojmë para zyreve të kompanisë nga ora 13:00 deri në ora 14:00, ky reduktim 12 orësh dhe me shtypje tepër të ulët e cila as për nevoja elementare nuk mund të kryhen nuk ka ndodhur asnjëherë. Kjo tregon që është menaxhim jo i mirë i kompanisë, e cila duhet të ketë përgjegjësi dhe duhet të ngritet padi për shkelje të drejtave të njeriut. Protesta do të jetë paqësore!”, thuhet në njoftimin e banorëve të lagjes.Banorët e kësaj lagjeje që nga fundi i muajit nëntor janë duke u ballafaquar me mungesë të ujit për 12 orë në ditë.Sipas njoftimit të ndërmarrjes publike “Hidroregjioni Jugor”, mungesa e ujit është për shkak të kushteve të pafavorshme atmosferike.“Për shkak të kushteve të pavolitshme atmosferike që kanë mbretëruar për një kohë të gjatë dhe vazhdojnë të mbretërojnë aktualisht kemi zvogëlim të kapacitetit ujor në burimet e ujit mbi 50% prandaj jemi të detyruar në aplikimin e reduktimeve në zonat e qytetit të Prizrenit. Lagja “Bajram Curri” me zonat përreth : – furnizimi me ujë prej h 6:00-20:00, reduktimi prej h 20:00-06:00”, thuhet në njoftimin që kjo ndërmarrje u ka bërë banorëve me datën 23 nëntor të vitit 2021."
"Gjilan, rrah gruan, ushtron dhunë psikike ndaj familjarëve të tjerë
Një burrë është arrestuar pasi që ka sulmuar fizikisht bashkëshorten dhe në vazhdimësi ushtronte dhunë psikike ndaj saj dhe familjarëve të tjerë.Rasti ka ndodhur më 5 janar 2022.Me vendim të prokurorit i dyshuari dërgohet në mbajtje.Policia po e trajton rastin si dhunë në familje."
"ShBA: Gjykata e Lartë shqyrton masat e qeverisë për vaksinimin
Gjykata e Lartë e Shteteve të Bashkuara filloi të dëgjojë sot argumentet kundër dy prej masave të qeverisë amerikane për vaksinimin ndaj COVID-19.Vendimet “janë kritike për përgjigjen e vendit ndaj COVID-19,” tha me anë të një deklarate sekretarja e shtypit e Shtëpisë së Bardhë, Jen Psaki.Dy masat, për të cilat janë paraqitur ankesa në Gjykatën e Lartë, kanë të bëjnë me vendimin e administratës së Presidentin Biden, që punëdhënësit me 100 ose më shumë punonjës, duhet t’u kërkojnë atyre, që ose të vaksinohen plotësisht, ose të testohen çdo javë.Rregulli tjetër ka të bëjë me vaksinimin e punonjësve të qendrave shëndetësore, ose përndryshe ato nuk do të përfitojnë nga programet federale, që mbulojnë me sigurime shëndetësore të moshuarit dhe banorët në nevojë, pa të ardhura të mjaftueshme.Dy vendimet janë kundërshtuar nga një sërë shtetesh të udhëhequra nga republikanët si dhe një aleancë biznesi dhe grupesh fetare.Çështja ka kaluar para Gjykatës së Lartë, pasi disa gjykata më të ulëta kanë dhanë vendime të ndryshme mbi këto rregulla./VOA"
"300 milionë të infektuar me COVID në gjithë botën
Numri i infeksioneve globale me COVID ka kaluar shifrën 300 milionë. U desh më shumë se një vit për të arritur shifrën 100 milionë dhe vetëm pesë muaj për 100 milionëshin e fundit të të infektuarve, ndërsa bota përballet me variantin shumë ngjitës Omicron.Profesionistët e shëndetësisë dhe pacientët e Londrës janë goditur rëndë nga varianti Omicron, duke bërë që qeveria të dërgojë 200 pjesëtarë të ushtrisë, përfshirë 40 mjekë, në spitalet e qytetit.Kritikët e Shërbimit Shëndetësor të vendit thonë se përhapja masive e Omicronit po ekspozon të metat e sistemit mjekësor të vendit.Guvernatori i Virxhinias Perëndimore në Shtetet e Bashkuara tha të enjten se për shkak të variantit Omicron ai po kërkon autorizim nga Qendrat për Kontrollin dhe Parandalimin e Sëmundjeve për të ofruar një dozë të katërt të vaksinës COVID për banorët 50 vjeç e lart në shtetin e tij.Organizata Botërore e Shëndetësisë thotë se një variant i ri i koronavirusit i zbuluar së fundmi në Francë nuk përbën arsye për shqetësim aktualisht.Shkencëtarët e një fondacioni mjekësor në Marsejë thonë se e zbuluan variantin e ri në dhjetor tek 12 pacientë që banojnë pranë këtij qyteti. Pacienti i parë rezultoi pozitiv pasi udhëtoi në Kamerun të Afrikës.Studiuesit thanë se kanë identifikuar 46 mutacione në variantin e ri, të cilat mund ta bëjnë atë më rezistent ndaj vaksinave dhe më ngjitës se koronavirusi origjinal./VOA"
"24 pacientë post-COVID janë duke u trajtuar në ShSKUK
Shërbimi Spitalor Klinik Universitar i Kosovës ka njoftuar se 29 pacientë janë duke u trajtuar si pasojë e COVID-19 në spitalet rajonale dhe klinikat e QKUK-së, prej tyre pesë janë të konfirmuar pozitivë me COVID-19 ndërsa 24 të tjerë janë post-COVID.Me oksigjeno-terapi janë tetë pacientë, kurse në Mjekimin Intensiv të Klinikës Infektive janë duke u trajtuar tre pacientë.Sipas njoftimit, 19 pacientë post–COVID-19 janë duke marrë trajtim në Klinikën e Pulmologjisë ndërsa dy të tjerë janë duke u trajtuar në Klinikën Infektive.Sa i përket pacientëve me coronavirus në spitalet e përgjithshme, në Spitalin e Prizrenit është duke u trajtuar një pacient, tre pacientë në Spitalin e Pejës dhe një pacient në Spitalin e Gjakovës."
"Asnjë i vdekur dhe 38 raste të reja me COVID-19
Ministria e Shëndetësisë ka njoftuar se 38 qytetarë kanë rezultuar pozitivë me COVID-19 në 24 orët e fundit në Kosovë nga 3 mijë e 711 testime.Sipas MSh-së në 24 orët e fundit nuk është shënuar asnjë rast i vdekjes dhe se 7 qytetarë janë shëruar nga COVID-19.Tutje në njoftim thuhet se në 24 orët e fundit janë dhënë 330 doza të vaksinës kundër COVID-19.Numri total i rasteve aktive sipas Ministrisë së Shëndetësisë është 540 ndërsa deri më sot 783.180 qytetarë janë vaksinuar me dozën e dytë."
"30 pacientë post-COVID janë duke u trajtuar në ShSKUK
Shërbimi Spitalor Klinik Universitar i Kosovës ka njoftuar se 35 pacientë janë duke u trajtuar në spitalet rajonale dhe klinikat e QKUK-së, prej tyre pesë janë të infektuar me COVID-19 ndërsa 30 të tjerë janë post-COVID-9.Me oksigjeno-terapi janë 6 pacientë, kurse në Mjekimin Intensiv të Klinikës Infektive është duke u trajtuar një pacient.Sipas njoftimit, 29 pacientë post–COVID-19 janë duke marrë trajtim në Klinikën e Pulmologjisë ndërsa dy të tjerë janë duke u trajtuar në Klinikën Infektive.Sa i përket pacientëve me coronavirus në spitalet e përgjithshme, në Spitalin e Prizrenit është duke u trajtuar një pacient dhe dy në atë të Pejës."
"ShSKUK hap konkurs për drejtorë të spitaleve dhe qendrave të shëndetit mendor
Shërbimi Spitalor Klinik Universitar i Kosovës (ShSKUK) ka hapur konkurs për drejtorë të spitaleve rajonale.Përmes konkursit të hapur më 31 dhjetor, ShSKUK po synon të zgjedhë drejtorët për spitalet e Gjilanit, Gjakovës, Pejës, Mitrovicës, Vushtrrisë dhe Ferizajt.Në këtë konkurs po ashtu bëhet thirrje për aplikim edhe për drejtor të Qendrës Kombëtare të Telemjekësisë, drejtor të Qendrës të Mjekësisë së Punës në Gjakovë, drejtor të Qendrës Kombëtare të Mjekësisë Sportive, drejtor të Qendrës Qendrës për Integrim dhe Rehabilitimin e të Sëmurëve Kronikë Psikiatrikë në Shtime, si dhe shtatë drejtorë për qendrat të shëndetit mendor me shtëpitë për integrim në bashkësi në Prishtinë, Mitrovicë, Pejë, Prizren, Gjakovë, Gjilan dhe Ferizaj.Konkursi është i hapur 30 ditë nga dita e publikimit në webfaqen e SIMBNJ, e dorëzimi i aplikacioneve 8 ditë nga data 31 janar deri më 7 shkurt.KËTU i gjeni detajet e konkursit."
"Pacientët me sëmundje reumatike dhe vaksinimi anti-COVID
Pacientët që kanë sëmundje reumatike duhet të vaksinohen me vaksinën ANTI-COVID në përputhje me rekomandimet e institucioneve shëndetësore.Cdo pacient me sëmundje reumatike duhet të konsultohet me mjekun e tij reumatolog për çdo paqartësi. Pacientët që përdorin terapi imunomodulatore duhet të vaksinohen poashtu. Bazuar në të dhënat për vaksinat MARN ndaj COVID-19, nuk ekziston ndonjë preferencë e lartë për të përzgjedhur domosdoshmërisht ndonjëren prej tyre.Pacientët me sëmundje reumatike duhet të marin edhe dozën e dytë të vaksinës së njejtë edhe në qoftëse paraqiten efekte anësore joserioze të lidhura me marrjen e dozës së parë.Anëtarët e familjes dhe personat e tjerë të kontaktit të afërt duhet të vaksinohen sapo të jetë e mundshme me qëllim të arritjes së mbrojtjes indirekte të pacientëve me sëmundje reumatike.Pacientët me sëmundje reumatike mund të shfaqin reagim të ashpër ndaj sëmundjes së COVID-19 prandaj ata në përputhje me situatën e tyre duhet gjithmonë të jenë në kontakt me mjekun  e tyre reumatolog.Asnjë pacient me sëmundje të tilla nuk duhet të marrë vendim për ndërprerjen e terapisë anti-reumatike pa konsultim me mjekun.Në botë praktika tregon se përfitimet e imunizimit konsiderohen të jenë më të mëdha se rreziqet e mundshme.Ajo që ka rëndësi të madhe është që edhe pas vaksinimit pacientët me sëmundje reumatike të respektojnë masat ANTI-COVID.Mbani maskën, distancën dhe higjienën dhe evitoni vendet me numër të madh të njerëzve."
"Mbi 50 raste me COVID-19 brenda 24 orëve
53 mostra kanë rezultuar pozitive me SARS-CoV-2 gjatë 24 orëve të fundit në Kosovë nga 3 mijë e 263 testime të bëra nga Instituti Kombëtar i Shëndetësisë Publike.Nëse krahasojmë më ditë më parë rezultatet e fundit tregojnë se ka filluar të rritet numri i rasteve pozitive me COVID-19.Ministria e Shëndetësisë po ashtu tregon se nuk është evidentuar asnjë rast i vdekjes me coronavirus gjatë 24 orëve të fundit.Po ashtu gjatë 24 orëve të fundit është rritur edhe numri i rasteve aktive, dje ministria e shëndetësisë pati raportuar se në nivel vendi janë 317 raste aktive ndërsa sot raportohet për 419 raste aktive, që lë të nënkuptojë se për 24 orëve numri i rasteve aktive është rritur për 48.Sa i përket vaksinimit, MSh bën të ditur se gjatë 24 orëve të fundit janë dhënë 2 mijë e 324 doza të vaksinave anti-COVID.“Deri më sot 782 mijë e 60 qytetarë janë vaksinuar me dozën e dytë”, thuhet në njoftim përderisa theksohet se deri më tani janë administruar mbi 1,6 milion doza të vaksinave.Deri më tani në Kosovë SARS-CoV-2 ka prekur mbi 161 mijë qytetarë prej tyre mbi 2 mijë kanë vdekur."
"317 raste aktive me COVID-19 në gjithë Kosovën
Nga raporti i fundit i Shërbimit Spitalor Klinik Universitar të Kosovës bëhet e ditur se 34 pacientë të konfirmuar pozitiv me COVID-19 janë duke u trajtuar në Spitalet dhe Klinikat në vend.“Me oksigjeno-terapi janë 7 pacientë, kurse në mjekimin Intensiv të Klinikës Infektive janë duke u trajtuar 2 pacientë”, thuhet në njoftimin e ShSKUK-së.Në klinikën Infektive janë duke marrë trajtim mjekësor dy pacientë, ndërsa në spitalin e Prizrenit po mjekohen tre pacientë si dhe një pacient është duke u trajtuar në spitalin regjional të Pejës.Sa i përket pacientëve post-COVID, në raport thuhet se në përgjithësi trajtim mjekësor janë duke marrë 28 pacientë prej tyre 26 janë në klinikën e Pulmologjisë ndërsa dy të tjerë në spitalet rajonale.Aktualisht në Kosovë janë 317 raste aktive me SARS-CoV-2.Deri më tani COVID-19 në Kosovë ka prekur mbi 161 mijë qytetarë prej tyre mbi 2 mijë kanë vdekur.SARS-CoV-2 në nivel vendi është shfaqur për herë të parë më 13 mars 2020.Në nivel global, mbi 284 milion njerëz janë infektuar me Coronavirus, derisa mbi 5 milionë njerëz kanë vdekur."
"Rastet me Omicron, institucionet e Kosovës nuk marrin masa të reja për ta parandaluar përhapjen
Institucionet shëndetësore të Kosovës kanë detektuar për herë të parë të dielën infektimin me Omicron, variant i ri i COVID-19.Për dallim nga shumë vende të Evropës dhe botës që kanë marrë masa të reja për të frenuar përhapjen e këtij varianti, Kosova po i konsideron të mjaftueshme masat që janë aktualisht në fuqi.Të pyetur nga KALLXO.com nëse do të ketë masa të reja pas identifikimit të 9 rasteve me Omicron, Ministria e Shëndetësisë thotë se aktualisht janë në fuqi një sërë masash, të cilat, sipas saj, duhet të zbatohen me përpikëri si dhe duhet të vazhdojë vaksinimi i plotë.Ministria e Shëndetësisë po ashtu ka theksuar se komisioni këshillëdhënës për pandeminë COVID-19 i jep rekomandime Ministrisë lidhur me masat që vendosen ose masat e reja të mundshme për të frenuar përhapjen e COVID-19.“Çdo ndryshim i masave është i lidhur me zbatimin e tyre dhe vaksinimin”, thuhet në përgjigjen e Ministrisë.Sipas masave të cilat janë aktualisht në fuqi, kushdo që hyn në Kosovë duhet të paraqesë dëshmi të vaksinimit të plotë, teste negative ose dëshmi se është shëruar nga virusi.Këto masa janë në fuqi deri më 3 janar 2022."
"33 raste pozitive me COVID-19 brenda 24 orëve
3 mijë e 58 mostra të dyshuara për COVID-19 janë testuar nga Instituti Kombëtar i Shëndetësisë Publike, prej tyre 33 kanë rezultuar pozitive me SARS-CoV-2.Ministria e Shëndetësisë raporton se gjatë 24 orëshit të fundit asnjë person i prekur me coronavirus nuk ka vdekur përderisa janë shëruar 12 qytetarë kështu duke arritur në 158 mijë e 28 qytetarë të shëruar nga SARS-CoV-2.Aktualisht në Kosovë janë 371 raste aktive me COVID-19.Deri më tani në nivel vendi COVID-19 ka prekur mbi 161 mijë qytetarë prej tyre 2,990 kanë vdekur.Sa i përket vaksinimit, Ministria e Shëndetësisë njofton se gjatë 24 orëve të fundit janë dhënë 3 mijë e 47 doza të vaksinave anti-COVID.“Deri më sot 781 mijë e 351 qytetarë janë vaksinuar me dozën e dytë”, thuhet në raportin e fundit të ministrisë. Sipas Organizatës Botërore të Shëndetësisë një person konsiderohet i vaksinuar në momentin që merr dy doza të vaksinave kundër coronavirusit.Nga 29 marsi i këtij viti, kur edhe ka filluar dhënia e vaksinave e deri më tani në nivel vendi janë administruar mbi 1,6 milion doza të vaksinave.Sipas ekspertëve të shëndetësisë vaksinimi është njëra ndër mënyrat e vetme për të parandaluar vdekshmërin nga coronavirusi.COVID-19 për herë të parë në Kosovë është shfaqur më 13 mars 2020."
"Ministria e Arsimit: Nesër fillon periudha e dytë e vitit shkollor 2021/2022
Ministria e Arsimit, Shkencës, Teknologjisë dhe Inovacionit (MAShTI) ka njoftuar se nesër, më 10 janar, fillon periudha e dytë e vitit shkollor në të gjitha nivelet e arsimit parauniversitar.Sipas njoftimit, “task forca”-t në nivel komune do të vlerësojnë dhe do të marrin vendime se me cilin skenar do të zhvillohet procesi mësimor bazuar në situatën epidemiologjike me pandeminë në komunat e tyre, si dhe kushtet specifike në shkolla.Ndërkaq, drejtoritë komunale të arsimit do të kujdesen për respektim të masave të përcaktuara nga IKSHPK, sikur dezinfektimi i hapësirave të shkollave.Përveç mësimit me prani fizike në shkollë, do të jenë në dispozicion edhe mundësitë për organizimin e mësimit online nëse paraqitet nevoja.Video-mësimet do të vazhdojnë të transmetohen në televizionin publik (kanali RTK 4), dhe ato mund të gjenden edhe në kanalin zyrtar të MAShTI. Në këtë LINK është orari i transmetimeve.Po ashtu, MAShTI, në bashkëpunim me UNICEF, tashmë ka ofruar për të gjitha shkollat mundësinë e qasjes në platformën mësimore të bazuar në teknologjinë e Microsoft, ku, përveç sistemit për menaxhimin e mësimit në distancë janë publikuar edhe video-mësimet sipas programit mësimor të klasave 1-9. Megjithatë, shkollat janë të lira të shfrytëzojnë edhe platforma dhe aplikacione të tjera.Ministria e Arsimit fton të gjithë akterët e përfshirë në shkollë që të respektojnë masat mbrojtëse të përcaktuara nga IKShPK, në mënyrë që ta ruhet shëndetit publik."
"Universiteti i Prishtinës hap konkurs për bursa universitare
Universiteti i Prishtinës “Hasan Prishtina” ka hapur konkurs për bursa universitare për vitin akademik 2021/22.Afati për aplikim është i hapur deri më 20 janar 2022.Studentët aplikues duhet të kenë notë mesatare të paktën 9. Përjashtim këtu bëjnë studentët e Fakultetit të Ndërtimtarisë, Arkitekturës, Inxhinierisë Mekanike, Inxhinierisë Elektrike dhe Kompjuterike si dhe studentët e Departamentit të Matematikës dhe Fizikës në FShMN.Këto bursa ndahen për studentët e rregullt të nivelit themelor, të cilët i plotësojnë kriteret, të cilat mund t’i gjeni duke klikuar KËTU.UP bursat e fundit universitare i shpërndau më 12 mars të 2021-ës. Bursat u ndanë për studentët e 14 fakulteteve të UP-së."
"Shpejtim Bulliqi tenton ndikimin në senatorët e UP-së për avancimin e një asistenti
Kryetari i komunës së Podujevës, Shpejtim Bulliqi që në të njëjtën kohë ushtron edhe detyrën e profesorit të Gjeografisë në Universitetin e Prishtinës, Shpejtim Bulliqi po tenton të shtrijë ndikimin e tij në senatin e Universitetit të Prishtinës, duke rekomanduar asistent.Në një email që e ka siguruar KALLXO.com, që është shkruar nga Shpejtim Bulliqi, e drejtuar për rektorin e Universitetit të Prishtinës, Naser Sahiti dhe Senatit të UP-së,  ai ka ‘rekomanduar’ që një kandidat për asistent në lëndën e Gjeografisë Fizike në UP, të pranohet.UP kishte hapur konkurs për asistent në Departamentin e Gjeografisë në Fakultetin e Shkencave Matematiko-Natyrore (FSHMN).Në këtë konkurs kishin aplikuar gjithsej 3 kandidatë. Tropikë Agaj ishte renditur e para, si më e vlerësuara nga komisioni vlerësues, Arsim Nuli ishte renditur i dyti, ndërsa Leotrim Krasniqi i treti.Bulliqi ka ‘rekomanduar’ që në këtë konkurs të pranohet Arsim Nuli, pasi sipas tij, në kohën kur Nuli ka qenë asistent i Bulliqit, ka kryer punën ‘në mënyrë profesionale’.Fillimisht, Bulliqi në shkresën e dërguar rektorit Sahiti dhe Senatit të UP-së, thotë se duke marrë parasysh se pozita e asistentit ka qenë e kërkuar edhe nga ai dhe duke marrë parasysh ecurinë e këtij konkursi, ka dhënë mendimin e tij në lidhje me këtë çështje.“Unë Shpejtim Bulliqi, me përgjegjësi morale dhe juridike deklaroj se Arsim Nuli gjatë angazhimit të tij si asistent në lëndët e mia nga fusha e gjeografisë fizike, ka mbajtur në mënyrë profesionale me përpikëri dhe kualitet shumë të lartë të gjitha ushtrimet e parapara me plan-program dhe sipas orarit në departamentin e Gjeografisë”, shkruan fillimisht Bulliqi.Tutje, ai thotë se Nuli ka marrë pjesë në konsultimet me student dhe sipas tij, ai ka qenë tepër aktiv në procesin e ndihmave dhe sugjerimeve të dhëna studentëve gjatë punimit të temave të diplomës në nivelin Bachelor dhe Master.Bulliqi në shkresën drejtuar rektorit, e ‘lavdëron’ Nulin, saqë thotë se ka kryer punë që as nuk i ka pasur të parashikuara në kontratë.“Arsim Nuli asnjëherë nuk ka hezituar të asistoj në provimet e mbajtura me student të dyja niveleve, përkundër që nuk ka qenë i detyruar me kontratë”.Më tutje, Bulliqi thotë se nuk pajtohet me vlerësimin e komisionit vlerësues.“Nuk pajtohem me vlerësimin e Komisionit vlerësues në tabelën IV, ku Arsim Nuli vlerësohet me 0 pikë. Ndërsa, rektorit dhe senatit të UP-së me përgjegjësi morale dhe etike i propozoj që kandidati Arsim Nuli është meritor dhe i plotëson të gjitha kushtet profesionale dhe shkencore e etike që të zgjidhet në thirrjen përkatëse të Asistentit në konkursin e fundit të UP-së, në njësine akademike të FSHMN-së”, thuhet në fund të shkresës së Shpejtim Bulliqit, drejtuar Rektorit dhe Senatit të UP-së.E-maili që profesori Shpejtim Bulliqi ia ka dërguar senatit të Universitetit të PrishtinësE-maili që profesori Shpejtim Bulliqi ia ka dërguar senatit të Universitetit të PrishtinësNë anën tjetër, Valbon Bytyçi, profesor asistent i gjeografisë, që ishte anëtar i komisionit vlerësues për këtë pozitë dhe profesori të cilit që 3 vjet i asiston Arsim Nuli në 6 lëndët e tij, i kishte vendosur Nulit zero pikë, pikërisht duke ia vlerësuar punën e dobët që ka treguar si bashkëpunëtor i jashtëm asistent.Me 6 janar, Universiteti i Prishtinës do të mbajë mbledhje ku parashihet të vendoset fundi i sagës 7-mujore që është zhvilluar për ta ndalë Tropikë Agajn për t’u bërë asistente në Departamentin e Gjeografisë në Fakultetin e Shkencave Matematiko-Natyrore, FSHMN, fakultet ky i dominuar brej burrave.KALLXO.com publikoi të hënën hulumtimin se si Universiteti i Prishtinës pengoi avancimin e një gruaje që mori më së shumti pikë nga komisioni vlerësues i FShMN-së.Tropikë Agaj, kandidate për t’u avancuar, ndonëse kishte dalë më e poentuar nga komisioni vlerësues i fakultetit të saj, dhe edhe pse Këshilli i Etikës së UP-së me 29 dhjetor ka dalë me një vendim që është në favor të saj, fushata që kanë zhvilluar burrat që synojnë të bëhen asistent por nuk i plotësojnë kushtet më shumë se ajo, kanë ndikuar jo vetëm që ajo të mos e marrë këtë pozitë, por edhe ta humb vendin e punës që e ka pasur jashtë UP-së.Tropikë Agaj kandidoi për asistente dhe më 27 korrik   vlerësua si kandidatja më e poentuar nga komisioni vlerësues dhe Këshilli i Fakultetit të FSHMN-së.UP-ja pengon avancimin e një gruaje që mori më së shumti pikë nga komisioni vlerësues i FShMN-së"
"Nagavci: Gjatë vitit 2021 është vlerësuar përformanca e 331 drejtorëve dhe zv/drejtorëve
Ministria e Arsimit, Shkencës, Teknologjisë dhe Inovacionit, Arbërie Nagavci ka folur për punën e bërë në sektorin e arsimit gjatë vitit 2021.Ministrja Nagavci potencoi se gjatë këtij viti është vlerësuar përformanca e 331 drejtorëve dhe zëvendësdrejtorëve.“Gjatë vitit 2021 Inspektorati i Arsimit ka vlerësuar performancën e 331 drejtorëve dhe zv /drejtorëve të institucioneve arsimore para-universitare”, ka thënë Nagavci.Ministrja bëri të ditur se për herë të parë këtë vit shkollor janë përkthyer tekstet shkollore nga gjuha shqipe në gjuhën boshnjake dhe turke.“Për herë të parë sivjet është vendosur një standard i ri duke respektuar Ligjin për tekste shkollore, i cili parasheh tekstet alternative. Mësimdhënësit në koordinim me Aktivet profesionale, kanë pasur mundësi të zgjedhin tekstet mësimore më të përshtatshme për nxënësit e tyre”, ka thënë ajo.Tutje Ministrja Nagavci ka theksuar se MAShTI gjatë këtij viti ka organizuar trajnimin për zbatimin e kurrikulës për gjithsej 1500 mësimdhënës dhe se tre mijë mësimdhënës dhe edukatorë janë trajnuar në programe të ndryshme të trajnimit."
"Nagavci: Këtë vit janë themeluar 5 Qendra të Karrierës
Ministrja e Arsimit, Arbërie Nagavci ka bërë të ditur sot se gjatë këtij viti janë themeluar 5 Qendra të Karrierës në vend.“Këtë vit janë themeluar 5 Qendra të Karrierës (janë gjithsej 15 qendra të Karrierës, të themeluara dhe funksionale). Ndërsa, modeli i standardizimit të Qendrave të Karrierës është planifikuar të realizohet në vitin 2022”, tha Nagavci në një konferencë për media.Ajo shtoi se MASHTI ka hartuar dhe rishikuar kurrikulat për 85 profile të AAP, dhe prej tyre 20 janë miratuar nga ministrat e MASHTI-t dhe po pilotohen në një numër të caktuar shkollash.“Programi për asistentë për fëmijë me nevoja të veçanta i nivelit të 5-të është në zbatim, ndërsa programi kualifikues për këshilltarë të karrierës është në proces të akreditimit në Autoritetin Kombëtar të Kualifikimeve”, tha ministrja më tej."
"Nagavci: Komisioni për verifikim të diplomave ka rekomanduar zgjidhje për 4500 studentë
Ministrja e Arsimit, Shkencës, Teknologjisë dhe Inovacionit, Arbërie Nagavci në konferencën e fundvitit, bëri të ditur se komisioni që e kishte formuar për verifikimin e diplomave të fituara në institucionet e arsimit të lartë në Kosovë, ka rekomanduar zgjidhje të 4500 studentëve të universiteteve publike.”Komisioni ka arritur shqyrtojë dhe te dalë me rekomandime për zgjidhjen e problemeve për më shumë se 4500 studentë të Institucioneve Publike të Arsimit të Lartë në Kosovës. Studentët të cilët i kanë përfunduar studimet në Universitetet Publike të Kosovës konform legjislacionit në fuqi, por që për arsyeje teknike nuk janë të përfshirë në sistemin SMIAL”, tha ajo.Ajo shtoi se në kuadër të kësaj janë edhe studentët e universiteteve rajonale në të cilat janë bartur programet e akredituara në UP, ku diplomat janë lëshuar me emrin e Universiteteve aktuale, gjë që bie ndesh me periudhën e akreditimit të programeve.“Ky problem ishte prezent që nga vitet 2012/2013 pa zgjidhje”, tha Nagavci më tej.Ajo shtoi se Komisioni po punon edhe për zgjidhjen e problemeve për një numër të konsiderueshëm të studentëve të institucioneve private të arsimit të lartë, që për arsye teknike s’kanë qenë në sistemin SMIAL.“Me këtë rast ka pasur edhe gjetje, dyshime për mos repsektime të legjislaiconit në fuqi dhe ne i kemi dërguar tek organet e hetuesisë në lidhje me librat amë”, tha Nagavci.Në këtë konferencë ajo përmendi edhe vendimin e Qeverisë për arsimin e lartë falas, duke shtuar se studentët do të lirohen edhe nga pagesat administrative, siç janë provimi pranues dhe provimet diferenciale.“Këtë vit është themeluar Këshilli Kombëtar i Shkencës ndërkaq Programi Kombëtar i Shkencës do të hartohet në vitin 2022. Në vitin 2021 MASHTI ka ndarë 30,000 € (për 10 projekte shkencore). Fondi për shkencë parashihet të formohet vitin e ardhshëm”, shtoi Nagavci më tej.Njohja e diplomave në vend bëhet përmes Qendra Kombëtare për Njohje dhe Informim Akademik (NARIC) që përbëhet nga Zyra e Qendrës dhe Këshilli Shtetëror për Njohje.Këshilli Shtetëror për Njohje është organ i cili merr vendime për njohje/ barasvlerë apo mosnjohje/mosbarasvlerë, duke u bazuar në dosjen e parashtruesit të kërkesës dhe raportin e përgatitur nga zyrtari i Qendrës dhe në raste të veçanta, bazuar në rekomandimin e komisionit të ekspertëve. Përbëhet nga profesorë universitar të fushave të ndryshme studimore.Muaj më parë, Kumrije Gagica nga Qendra NARIC, kishte deklaruar se mbi 20 mijë është numri i diplomave të pavlefshme, të lëshuara nga kolegjet private në Kosovë."
"Drejtuesit e ENQA dhe AKA diskutojnë për rikthimin e Kosovës në ENQA dhe EQAR
Drejtori i Agjencisë së Kosovës për Akreditim (AKA), Naim Gashi dhe zyrtari i lartë i AKA-së, Shkelzen Gërxhaliu, kanë zhvilluar një takim me drejtoreshën e Asociacionit Evropian të Sigurimit të Cilësisë në Arsimin e Lartë (ENQA), Anna Gover dhe menaxherin për vlerësim, Goran Dakoviq, ku kanë biseduar për rikthimin e Kosovës në këto organizata.Sipas një njoftimi për media, temë e këtij diskutimi ishte aplikimi i AKA-së për anëtarësim në ENQA.“Drejtuesit e ENQA-së kanë vlerësuar punën e AKA-së në adresimin e standardeve evropiane (ESG) për sigurimin e cilësisë në arsimin e lartë dhe zbatimin e rekomandimeve të ENQA nga vlerësimi paraprak”, thuhet në njoftim.Drejtuesit e AKA-së dhe ENQA u pajtuan që AKA të aplikojë për vlerësim nga ENQA, për t’i hapur rrugë regjistrimit në Regjistrin Evropian për Sigurimin e Cilësisë në Arsimin e Lartë (EQAR).Tutje është bërë e ditur se AKA do të aplikojë edhe për anëtarësim si “affiliate member” në ENQA.“Menaxheri për vlerësim i ENQA, Goran Dakovic ka thënë se Agjencia e Kosovës për Akreditim ka bërë shumë për adresimin e ESG-ve dhe rekomandimeve të ENQA. Dakovic ka thënë se AKA ka investuar resurse të konsiderueshme për angazhimin e ekspertëve ndërkombëtarë si vlerësues të jashtëm”, thuhet më tej.Drejtori i AKA-së, Naim Gashi ka thënë se Qeveria e Kosovës e ka miratuar Ligjin për AKA-në, i cili tashmë është proceduar për në Kuvendin e Kosovës, dhe se miratimi i këtij ligji garanton pavarësi institucionale dhe financiare, sipas rekomandimeve të ENQA.Gashi ka thënë se AKA, konform planit dinamik ka zbatuar të gjitha rekomandimet e ENQA dhe po përgatitet për vlerësim nga ky institucion evropian i sigurimit të cilësisë.Në vitin 2019, Kosova ishte përjashtuar nga Asociacioni Europian për Sigurimin e Cilësisë në Arsimin e Lartë (ENQA). Ndërsa, në vitin 2018, Regjistri Evropian për Sigurimin e Cilësisë në Arsimin e Lartë (EQAR), e kishte përjashtuar Agjencinë Kosovare të Akreditimit nga anëtarësia për shkak të shkarkimit të bordit të kësaj agjencie që ishte bërë me kërkesë të ish-kryeministrit, Ramush Haradinaj.Agjencia e Kosovës për Akreditim me emërimin e drejtorit të ri, Naim Gashi ka filluar punën për plotësimin e rekomandimeve të dhëna nga ENQA dhe EQAR në mënyrë që të rikthehet Kosova në institucionet evropiane të sigurimit të cilësisë.Raporti i Progresit për këtë vit kishte lavdëruar punën e Agjencisë Kosovare të Akreditimit(AKA). "
"Kurti jep detaje për Planin e ri Strategjik të Arsimit në Kosovë
Kryeministri i Kosovës, Albin Kurti, në kuadër të seminarit shkencor të Fakultetit të Inxhinierisë Elektrike dhe Kompjuterike, ka paraqitur disa nga pikat e Planit të ri Strategjik për Arsim në Kosovë, i cili ende nuk është bërë publik.Kurti paraqiti disa nga pikat që kanë të bëjnë më digjitalizimin e arsimit, të cilin e vlerësoi si një komponentë kryesor për reformë në këtë sektor.“Situata me pandeminë theksoi nevojën e digjitalizimit të shkollave dhe në kuadër të Planit Strategjik të Arsimit kemi përcaktuar këto drejtime kryesore të digjitalizimit: Krijimin edhe funksionalizimin e një platformë digjitale gjithëpërfshirëse e të centralizuar, prodhimin dhe përgatitjen e materialeve mësimore digjitale shumë dimensionale cilësore për nivele klasë, lëndë e lloje të ndryshme”, tha Kurti.“Furnizimin e institucioneve arsimore me rrjete të internetit cilësor dhe me pajisje teknologjike të nevojshme, kultivimin e kompetencës digjitale te të gjitha palët e përfshira dhe tek institucionet arsimore e të gjitha niveleve dhe krijimin e mekanizmave institucional që mundësojnë realizimin e digjitalizimit dhe përdorimin e teknologjisë”, shtoi më tej Kurti.Ministria e Arsimit, Shkencës dhe Teknologjisë, harton një plan strategjik gjithëpërfshirës për zhvillimin e arsimit në Republikën e Kosovës.Plani Strategjik i fundit është i vitit 2017 deri në këtë vit 2021. Ministria e Arsimit tash e disa muaj është duke punuar në përpilimin e Planit të ri Strategjik për Arsim.Planet e para gjithëpërfshirëse strategjike për arsim të hartuara në Kosovë ishin Strategjia e Arsimit të Lartë 2005-2015 dhe Strategjia e Arsimit Parauniversitar 2007-2017.Në vitin 2009, kur Kosova ka miratuar Qasjen Mbarësektoriale në arsim, ishte vendosur që të ketë një plan gjithëpërfshirës dhe të veçantë për tërë sektorin e arsimit, gjë e cila çoi në zhvillimin e Planit Strategjik të Arsimit në Kosovë (PSAK) 2011- 2016. "
"Agjencia e Akreditimit fiton betejën me Kolegjin 'UBT' edhe në Gjykatën e Apelit
Gjykata e Apelit e ka vërtetuar vendimin e Gjykatës së Prishtinës, që e refuzoi si të pabazuar kërkesën e Kolegjit “UBT” për shtyrjen e ekzekutimit të vendimit të Agjencisë së Kosovës për Akreditim për standarde të reja për akreditim të programeve.Bordi i Këshillit Shtetëror të Cilësisë të AKA-së në shator të këtij vitit, kishte vendosur kritere shtesë për institucionet e arsimit të lartë për akreditim të programeve në vitet vijuese, përfshirë këtu publikime shkencore nga ana e bartësve të programeve të IAL-ve dhe të tjera.Të pakënaqur me këtë vendim, Kolegji “UBT”, në tetor kishte ushtruar padi për anulimin e këtij vendim, si dhe kishte kërkuar caktimin e masës së përkohshme të sigurisë ndaj Agjencisë së Kosovës për Akreditim (AKA), duke kërkuar edhe pezullimin e këtyre vendimeve.Për këtë çështje, Gjykata e Prishtinës, më 3 nëntor të këtij vitit e kishte refuzuar kërkesën e Kolegjit “UBT” për shtyrjen e ekzekutimit të vendimit të Agjencisë së Akreditimit të Kosovës (AKA), për standardet e reja për akreditim të programeve, e të pakënaqur me këtë vendim më pas “UBT” kishte bërë ankesë në Gjykatën e Apelit.Pas shqyrtimit të ankesës, Gjykata e shkallës së dytë në seancën e mbajtur më 14 dhjetor e ka vërtetuar vendimin e Gjykatës së Prishtinës, në të cilën e ka refuzuar si të pabazuar ankesën e Kolegjit “UBT, ku kishte kërkuar nga gjykata shtyrjen e ekzekutimit të vendimit të Agjencisë për Akreditim për kriteret shtesë deri në vendosjen përfundimtare lidhur me padinë.Sipas aktvendimit të siguruar nga KALLXO.com, Gjykata e Apelit e ka pranuar vlerësimin juridik të gjykatës së shkallës së parë si të rregullt dhe të ligjshëm.“Për arsye se aktvendimi i atakuar me ankesë nuk është i përfshirë në shkelje thelbësore të dispozitave të procedurës kontestimore nga neni 182 paragrafi 2, pika b, j, j, k dhe m të LPK-së, në lidhje me nenin 63 të LKA-së për të cilat Gjykata e Apelit kujdeset sipas detyrës zyrtare në kuptim të dispozitës së nenit 194 të LPK-së, në lidhje me nenin 63 të LKA-së”, thuhet në aktvendim.Tutje në aktvendim theksohet se aktvendimi i Gjykatës së shkallës së parë nuk është i përfshirë as në shkeljet e tjera të dispozitave të procedurës administrative e as konstatimit të gabuar dhe jo të plotë të gjendjes faktike, të cilat i ka pretenduar pala ankuese me ankesë, në këtë rast Kolegji ‘’UBT’’.Gjykata e Apelit e ka pranuar përfundimin e Gjykatës së Prishtinës për faktin se ka gjetur se Gjykata e shkallës së parë e ka arsyetuar në masë të mjaftueshme përfundimin e saj për refuzimin e masës së sigurisë. Sipas Gjykatës së Apelit nuk ekziston rreziku se me ekzekutimin e vendimit për kriteret e reja për akreditim do t’i shkaktohej dëm i pariparueshëm Kolegjit ‘’UBT’’, si dhe vendimi i AKA-së nuk është në kundërshtim me interesin publik.KALLXO.com ka dërguar pyetje në drejtim të Kolegjit “UBT”, por deri në momentin e publikimit të këtij artikulli nuk ka pranuar përgjgje.HistorikuBordi i Këshillit Shtetëror të Cilësisë të Agjencisë së Akreditimit në shtator të këtij viti kishte vendosur që të forcojë kriteret për akreditim të programeve të institucioneve të arsimit të lartë.Me këtë vendim, përvec kriterit që bartësitë e programeve të jenë të fushës dhe të jenë me doktorata por edhe të kenë publikime shkencore të indeksuara.Vendimi përfshin që nga 1 tetori 2021, bartësit e programeve që hyjnë në proces të akreditimit për herë të parë, në nivelin Bachelor duhet të kenë të paktën një publikim shkencor të indeksuar.Ndërsa, në nivelin Master duhet të kenë të paktën dy punime nga fusha të studimit në revista shkencore të indeksuara si autor të parë apo korrespodent dhe të tjera.Ndërsa, që nga viti 2022, bartësit e programeve që hyjnë në proces të akreditimit, ri-akreditimit ose validimit në nivelin Bachelor duhet të kenë të paktën thirrjen akademike profesor asistentë dhe të paktën një publikim shkencor nga fusha e studimit.Kurse, në nivelin Master, po ashtu duhet të kenë thirrjen akademike profesor asistentë dhe dy punime shkencore të fushën e studimeve, duke përjashtuar revistat e dyshimta apo shtëpitë botuese.Bordi i KShC të AKA-së po ashtu ka vendosur që për programet që ofrojnë studime të mjekësisë së përgjithshme, përveç standardeve të përcaktuara në manual, institucionet e arsimit të lartë duhet të dëshmojnë me dokumente adekuate që i ka të funksionalizuar dhe në posedim të gjitha Klinikat  dhe shërbimet mjekësore.Këto kritere nuk ishin pritur mirë nga ana e Konferencës së Rektorëve të Universiteteve të Publike dhe kryetarit të Komisionit për Arsim, Ardian Gola, i cili i kishte thirrur në raportim anëtarët e bordit të KShC-së për të kuptuar se pse kanë vendosur standarde të reja.KALLXO.com kishte raportuar edhe për vendimin e Gjykatës së Prishtinës në lidhje me këtë çështje.Këshilli Shtetëror i Cilësisë, është organ politikbërës dhe vendimmarrës i AKA-së, i cili përbëhet nga nëntë anëtarë, tre prej të cilëve janë ndërkombëtarë.KShC merr vendim për akreditim me shumicë votash të numrit të përgjithshëm të anëtarëve të vet, por asnjë vendim i KShC-së për akreditim/riakreditim nuk mund të merret pa pjesëmarrjen e të paktën një anëtari ndërkombëtar. "
"KOMF publikon 'Politikën Rekomanduese për Mbrojtjen e Shëndetit të Fëmijëve'
Koalicioni i OJQ-ve për Mbrojtjen e Fëmijëve në Kosovë – KOMF, ka publikuar sot “Politikën Rekomanduese për Mbrojtjen e Shëndetit të Fëmijëve”, përmes të cilës  ka kërkuar vendosjen e shëndetit të fëmijëve në qendër të prioriteteve dhe të veprimeve në kuadër të Ministrisë së Shëndetësisë dhe Drejtorive Komunale për Shëndetësi.Sipas një njoftimi për media, Politika Rekomanduese u hartua nga Grupit Tematik për Mbrojtjen e të Drejtave të Fëmijëve në Shëndetësi, në kuadër të KOMF.Çështjet prioritare të ngritura me këtë Politikë Rekomanduese janë:“KOMF kërkon vëmendje dhe ndërhyrje të menjëhershme në çështjet e adresuara në këtë politikë, me qëllim mbrojtjen e shëndetit të fëmijëve dhe rekomandon fuqishëm Ministrinë e Shëndetësisë dhe Drejtoritë Komunale për Shëndetësi që të rrisin investimet në sektorin e shëndetësisë, me qëllim implementimin dhe zbatimin e reformave dhe politikave në këtë sektor, të cilat ndikojnë në sigurimin e shërbimeve cilësore për fëmijë”, thuhet më tej.Kjo Politikë Rekomanduese u publikua përmes konferencës për media, ku pjesë e panelit ishin Arsim Berisha, Zv. Ministër i Shëndetësisë, Donjetë Kelmendi, Drejtoreshë Ekzekutive në KOMF, Muhamet Arifi, Drejtor Ekzekutiv në Balkan Sunfloëers dhe Vlorian Molliqaj, Drejtor Ekzekutiv në Aksionin për Nëna dhe Fëmijë. "
"Gjendja me ngrohje në shkolla e kopshte të Prishtinës kthehet në normalitet
Furnizimi me ngrohje në shkolla e kopshte të Prishtinës që varen nga ngorhtorja ‘Termokos’ është rikthyer në normalitet.Para dy ditësh, si pasojë e mosfurznimit me avull nga KEK-u, “Termokos” ndali shërbimin me ngrohje për konsumatorët e saj dhe kjo kishte bërë që institucionet arsimore të mbajnë mësim me orar më  të shkurtër.Azem Jaha, drejtor i shkollës “Xhevdet Doda” tha se tani kanë furnizim normal me ngrohje.Ai tha se dje kanë pasur pak pengesa, por tani gjithçka është në rregull.“Po kemi ngrohje, situata është kthyer në normalitet, dje kemi pasur pak pengesa, por tani është mirë, mësimi po mbahet me rregull”, ka thënë Jaha.Derisa, drejtori i shkollës së mesme të lartë “Hoxhë Kadri Prishtina”, Jahë Sahiti, tha se ngrohen me naftë dhe nuk e kanë aspak varësinë nga ‘Termokos’.“Ne ngrohemi me naftë, besoj se në këtë situatë na ka rënë më së miri, pasi nuk varemi nga ngrohtorja e qytetit, nuk kemi pasur asnjë pengesë në mësim”, ka thënë Sahiti.Edhe shkolla fillore ‘Faik Konica’ po mban mësim të rregullt, drejtoresha e kësaj shkolle, Jehona Oruqi tha se nuk kanë problem me ngrohje.“Nuk kemi asnjë problem, ngrohja prej dje është kthyer dhe mësimi po zhvillohet sipas planit”, ka thënë Oruqi.Në institucionin parashkollor ‘Lulevera’ po ashtu procesi po vijon sipas planit, drejtoresha Mihrije Spahiu tha se nuk kanë problem me ngrohjen.“Tani jemi në rregull me ngrohje, përpos para dy ditësh që e kanë ndërprerë për shkaqe që veçse janë bërë publike, problemi me Termokos. Edhe proesi i mësimit është me orar të paraparë”, ka thënë Spahiu.Ndalimi i ngrohjes nga “Termokos”, telashe për shkollat e çerdhet në Prishtinë"
"'Lëmshi' që krijoi përjashtimi dhe rikthimi i shefit të tenderëve në Komunën e Skenderajt
Rikthimi i një zyrtari që humbi statusin e shërbyesit civil në kohën e qeverisjes së Bekim Jasharit, është një ndër vendimet e para që Fadil Nura mori kur doli në zyrë pasi fitoi mandatin si kryetar i Skenderajt në muajin dhjetor të vitit që lamë pas. Në shkurt të vitit 2018, Komuna e Skenderajt në krye me Bekim Jasharin kishte vendosur që ta dërgojë Haxhi Bejtën, në komision disiplinor nën arsyetimin se i njëjti nuk po lajmërohej në punë, pasi ia kishin ndryshuar pozitën brenda Komunës.Paraprakisht, Jashari e kishte zhvendosur Haxhi Bejtën nga shef i Zyrës së Prokurimit në zyrtar për trashëgimi në Drejtorinë e Kulturës, Rinisë dhe Sportit. Por, për shkak të mungesave në punë në pozitën e re, Haxhi Bejta u dërgua në komision disiplinor. Ndaj tij ky komision shqiptoi vërejte me shkrim.Gjithashtu, pas vendimit të komisionit disiplinor, Jashari kishte nxjerrë vendimin me të cilin ka bërë pezullimin parandalues me pagesë 50% deri në 3 muaj në pagë.Kundër vendimit të komisionit disiplinor dhe kundër vendimit të Bekim Jasharit, në mars të vitit 2018, Haxhi Bejta ka parashtruar ankesë në Komisionin për Zgjidhjen e Kontesteve dhe Ankesave të Komunës së Skenderajt.Ky Komision kishte aprovuar ankesën dhe anuluar vendimet paraprake dhe e ka kthyer rastin e Haxhi Bejtës në rishqyrtim te komisioni disiplinor.Por i pakënaqur nga moszbatimi i vendimit të Komisionit të Ankesave, Bejta iu drejtua Këshillit të Pavarur Mbikëqyrës të Shërbimin Civil (KPMSHC). Edhe ky Këshill vendosi në favor të tij duke e obliguar Komunën që t’i kthejë mbrapsht vendimet që mori kundër Bejtës.“Obligohet kryetari Bekim Jashari që të bëjë zbatimin e këtij vendim brenda afatit 15 ditësh që nga dita e pranimit të këtij vendimi, duke e kthyer Haxhi Bejtën në vendin e tij të punës sipas aktemërimit të datës 27.04.2012 me të gjitha të drejtat dhe detyrimet që lidhen nga marrëdhënia e punës dhe duke bërë kompensimin e pagës nga dita e ndërprerjes së marrëdhënies së punës deri në zbatimin e këtij vendimi”, thuhet në këtë vendim.Bekim Jashari nuk e përfilli këtë vendim, por pasi Haxhi Bejta po vazhdonte duke mos u paraqitur në punë, e dërgoi sërish në komision disiplinor në vitin 2019.Komisioni disiplinor vendosi edhe një herë kundër tij duke ia humbur plotësisht statutin e shërbyesit civil. Kjo duke u bazuar në Ligjin për shërbyesit civilë, neni 66 pika 4.3, që thotë se komisioni disiplinor pas vendimit për shkelje të rëndë ka të drejtë që të shqiptojë masë disiplinore – ndërprerje të marrëdhënies së punës në Shërbimin Civil.Arsyetimi i tyre ishte se nga data 15 shkurt 2019 deri më 16 prill 2019, Haxhi Bejta nuk kishte dalë në punë. Ndërkaq, sipas Ligjit për zyrtarët publikë, shkelje e rëndë konsiderohet “braktisja e punës ose mungesa e paarsyeshme dhe e vijueshme për 5 ditë pune apo më shumë”.“Pas shqyrtimit të lëndës, Komisioni në fjalë sipas provave të raporteve të hyrje-daljeve nga Zyra e Personelit z.Haxhi Bejta nuk është lajmëruar në punë prej datës 15.02.2019 gjerë më sot. Andaj në bazë të rregullores për procedura disiplinore, mosinformim dhe mungesa e paarsyeshme për dy ditë punë të njëpasnjëshme cilësohet Shkelje e Rëndë – serioze të Kodit të Mirësjelljes për nëpunësin Haxhi Bejta – zyrtar për trashëgimi në drejtorinë për Kulturë, Rini dhe Sport”, thuhet në vendimin që KALLXO.com ka siguruar.         Por qeverisja e re që erdhi pas zgjedhjeve lokale të 2021-ës, e rikthyen Haxhi Bejtën në shef të tenderëve të Komunës së Skenderajt. Kjo është konfirmuar edhe nga Zyra për Informim e Komunës së Skenderajt. Sipas tyre, vendimi i transferit të Haxhi Bejtës në zyrtar për trashëgimi përbën shkelje të Ligjit të shërbyesit civilë.“Me këtë veprim është shkelur neni 28 paragrafi 3, nënparagrafi 3.4 i ligjit për Shërbimin Civil të Republikës së Kosovës dhe rregullorës nr. 06/2010 për transferimin e nënpunësve civil, pasi sipas atij vendimi z. Bejta është degraduar nga kategoria funksionale udhëheqës në kategorinë funksionale profesionale, gjë e cila përbën shkelje të nenit 28 të ligjit për shërbyesit civil”, thuhet në përgjigjen e Komunës së Skenderajt. Neni 28, paragrafi 3, pika 3.4 thotë se “nëpunësi civil, me pëlqimin e tij/saj dhe në marrëveshje me punëdhënësin, mund t’i nënshtrohen transferimit të përkohshëm në detyra të tjera me qëllim të dërgimit në detyrë të veçantë në një organizatë ndërkombëtare, ndërmarrje publike ose në cilëndo organizatë tjetër publike, për të cilën nevojiten aftësi dhe përvojë e caktuar profesionale”.Gjithashtu sipas tyre, pas vendimit të KPMShC të datës 26 dhjetor 2018 ka ardhur kundërligjshëm vendimi tjetër i komisionit disiplinor.“Pas vendimit të KPMSHC të datës 26 dhjetor 2018, pason vendimi i kundërligjshëm i datës 15.02.2019 për transferim të z. Bejta dhe pastaj vendimi i komisionit disiplinor. Pas këtij vendimi të këtij komisioni disiplinor për shkak të skadimit të mandatit të KPMShC, lënda është bartur në gjykatë për trajtim të mëtejshëm”, thuhet mes tjerash në përgjigjen e zyrës për media të Komunës së Skenderajt.KALLXO.com ka provuar që edhe përmes zyrtarit Haxhi Bejta të marrë një sqarim sa i përket rastit të tij, por i njëjti ka refuzuar të deklarohet duke shtuar vetëm se nuk kanë bërë asnjë hap jashta kornizave ligjore. “Nuk je në ngjarje, ka dokumente aq shumë që s’mundesh m’i ra fije. Unë i di obligimet e mia, e di ku kanë gabu ata e krejt çka kanë ba. Anën ligjore shumë mirë e dimë. Asnjë hap jashta anës ligjore nuk e kemi ba”, u përgjigj Bejta duke mos dashur që të vazhdojë të prononcohet më tej. Ndikimi i Haxhi Bejtës në raportet Jashari-LushtakuNjë prej vendimeve që Sami Lushtakut nuk i pëlqyen nga njeriu të cilin e kishte përkrahur për kryetar të Skenderajt, Bekim Jasharit, ishte pikërisht vendimi që Haxhi Bejta nuk qëndroi në vendin ku e lanë kur u larguan nga pushteti në vitin 2017. Ish-kryetari Jashari në emisionin “Kallxo Përnime” në muajin nëntor rrëfeu se si tashmë nënkryetari i Komunës, Sami Lushtaku e kishte lutur që “mos t’ia nguc njerëzit e tij“, e në këtë mes hyn edhe Haxhi Bejta.Madje sipas Jasharit, Lushtaku ishte lënduar goxha shumë nga ky vendim.“Është lëndu goxha shumë pse unë e kam largu, apo në fakt e ka largu ai vetëveten, ish-shefin e Prokurimit. Ka shku në komision disiplinor, komisioni e ka largu. U mundu me bë ankesë në gjykatë, por i ka humb. Ai nuk e ka respektu orarin, nuk u ardhë në punë. Unë pastaj ia kam ndërru vendin e punës, sepse ma lejon ligji, por ai s’ka dashtë me ardhë më në punë”, ka thënë Jashari duke aluduar në Haxhi Bejtën. Për këtë çështje, kryetari Fadil Nura pasi mori drejtimin e Komunës së Skenderajt, ishte pyetur edhe në intervistën në KALLXOPërnime në muajin nëntor 2021.“E ka fitu rastin në Këshill të Pavarur, janë vendimet, nuk i kanë zbatu”, kishte thënë Nura teksa po përmendte disa vendime të Bekim Jasharit që i konsideronte të jashtëligjshme.Në anën tjetër, pas vendosjes së Haxhi Bejtës në krye të Zyrës së Prokurimit, Bekim Jashari reagoi duke e quajtur vendim të jashtëligjshëm.“Fadil Nura bëri vendimin e parë të jashtëligjshëm duke e kthyer në vendin e punës ish drejtorin e Prokurimit, Haxhi Bejta, i cili nga viti 2019 kishte humbur statusin e shërbyesit civil, dhe kështu nuk ishte pjesë e stafit të komunës. I njejti ditën që mori mandatin e kryetarit Fadil Nura, ai menjeherë kishte shkuar në zyre të prokurimit në menyrë të jashtëligjshme. Zyrtarin në fjalë qytetarët e Skenderajt e njohin dhe e dijnë se për çfarë është kthyer jashtëligjshëm në prokurim dhe me çfarë do të merret ai”, thuhet në reagimin e Bekim Jasharit të datës 24 dhjetor 2021.Asamblistët e Bekim Jasharit ushtruan kallëzim penal ndaj kryetarit Fadil Nura pikërisht për rikthimin e Haxhi Bejtës në shef të Zyrës së Prokurimit.“Lista e Pavarur Bekim Jashari, duke besuar në institucionet tona të drejtësisë të ndertuar me shumë mund e sakrificë, kërkon që kjo padi të trajtohet me kohë dhe gjithnjë sipas ligjit”, thuhet në komunikatën e 29 dhjetorit 2021.Konflikti në paqe mes ‘njerëzve të luftës’ "
"Përparim Rama nisi detyrën e kryetarit me inspektime
Edhe pse me ekip të pa formuar zyrtarisht, kryetari i komunës së Prishtinës, Përparim Rama, i cili nuk ka mbushur ende një muaj nga marrja e detyrës, e ka nisur punën me inspektime.Për të marr hapa të tillë, Rama nuk priti shumë, në ditën e parë të punës pasi mori detyrën nga ish kryetari Shpend Ahmeti, vendosi të largojë një divan nga zyra e tij, me arsyetimin se nuk ka kohë për të pushuar, pasi ka ardhur të punojë.Nuk kaluan shumë ditë e Përparim Rama vazhdoi punën me inspektime, fillimisht brenda objektit komunal e pastaj në qytet.Rama kishte kërkuar nga stafi i komunës që të mos konsumojnë duhan në hapësirat e objektit të komunës, por të dalin jashtë.Një vendim i tillë i komunës u përfol shumë, duke ngritur edhe pikëpytje nëse do zbatohet në përpikmëri dhe nëse të gjithë punëtorët do dalin jashtë objektit për të konsumuar duhan.Pak ditë nga kërkesa e parë, kryetari kishte vendosur t’i bashkangjitet lutjeve të qeverisë për kursim të energjisë elektrike.Rama kishte kërkuar nga stafi i komunës që të fiknin pajisjet e punës kur nuk janë në zyrë dhe nuk i përdorin ato.Kurse, puna e parë që bëri në qytet ishte largimi i shitësve ambulantë nga sheshet e qytetit.Largimi i shitësve ambulantë ka qenë premtim edhe i ish kryetarit Shpend Ahmeti, por ky i fundit nuk mori një hap të tillë.E punën me lirim të hapësirave, Rama e vazhdoi edhe në trotuare, inspektorët e komunës larguan disa kubëza që kishin qenë me muaj të tërë në një trotuar në zonën e vjetër të qytetit, duke penguar lëvizjen e qytetarëve.Lirimi i hapësirave publike është një nga premtimet më të rëndësishme që Rama vazhdimisht e ka potencuar gjatë fushatës parazgjedhore.Gjatë shpalosjes së programit, Rama vazhdimisht ka deklaruar se do u kthejë qytetarëve hapësirat publike, ku këmbësori do jetë i pari.Kryetari Rama po ashtu u takua edhe me komandantin rajonal për Komunikacion Rrugor, Sylejman Halili, ku diskutuan për prioritetet për lirimin e hapësirave publike që kanë për synim lehtësimin e qarkullimit të qytetarëve të Prishtinës, me theks lirimin e trotuareve dhe lehtësimin e qarkullimit të makinave në kohën e pikut.Sa i përket ekipit, deri tani është bërë publik vetëm njëri nënkryetar, Alban Zogaj nga LDK dhe shefi i Kabinetit, Vllaznim Osmani.Derisa, pozitat e 16 drejtorive dhe njërit nënkryetar nuk janë bërë ende të ditura, pasi kryetari Rama është ende në diskutim për formim të shumicës në asamble.Sipas të dhënave nga komuna, më datë 5 janar do mbahet seanca për caktimin e kryesuesit të Kuvendit Komunal, e ditëve në vijim pritet të kompletohet edhe ekipi i drejtorëve.Mbetet të shihet nëse puna e ekipit të tij do vazhdoj me të njëjtin ritëm.Përparim Rama arriti të fitojë pozitën e kryetarit të Prishtinës nga radhët e LDK-së përballë Arben Vitisë së LVV-ës në rundin e dytë të zgjedhjeve lokale.Rama mori 41,746 vota apo 50,98% ndërsa Vitia 40,143 vota apo 49,02%. "
"Pallatin që nuk e gëzoi rinia prishtinase
Pallati i Rinisë dhe Sporteve në Prishtinë është një nga projektet më ikonike të qytetit që u ndërtua në kohën e ish-Jugosllavisë.Hartimi i këtij projekti nisi në kohën kur Prishtina po përjetonte shndërrime të mëdha në infrastrukturë, pasi deri në vitet ’70-ta, Prishtina konsiderohej si qytet me karakter kryesisht osman.Shndërrimi i infrastrukturës me anë të ndërtimit të këtij Pallati synonte t’i jepte qytetit një tjetër karakter.Pallati u planifikua që të jetë një përzierje e kulturës, sportit, tregtisë e ekonomisë, të gjitha këto përmes platformave lidhëse mes vete.Historiku i ndërtimitI ndërtuar në vitin 1977  si projekt i arkitektëve Zhivorad Jankoviq dhe Halid Muhasiloviq, pallati paraqiste pjesën më atraktive të përmbajtjes së Qendrës, vazhdon të jetë e tillë edhe në ditët e sotme.Derisa, punimet për këtë pallat u kryen nga kombinati ndërtimor industrial ‘Ramiz Sadiku’.Pallati ka sipërfaqe shfrytëzuese prej 8,136 m² me kapacitet të sallave për 11 mijë persona, arena e madhe kapacitet për 8 mijë persona dhe arena e vogël për 3 mijë persona, duke përjashtuar qendrat tregtare.Pallati fillimisht u quajt “Boro dhe Ramiz” sipas dy partizanëve të Luftës së Dytë Botërore dhe heronjve të popullit të ish-Jugosllavisë, Boro Vukmiroviç dhe Ramiz Sadiku. Vukmiroviç ishte serb, ndërsa Sadiku ishte shqiptar, prandaj u emërua kështu për të simbolizuar vëllazërinë dhe bashkimin ndërmjet serbëve dhe shqiptarëve.Ndërsa, pas luftës Pallati mori emrin e komandantit legjendar Adem Jashari.Projekti origjinial i ‘Pallatit te Rinise dhe Sporteve’“Pallati i Rinisë” në Prishtinë si kompleks u hartua në atë mënyrë që  do përfshinte manifestimet e karakterit të ndryshëm si shoqëror, publik, kulturor, zbavitës, sportiv-rekreativ, ekonomik.Përpos fondeve nga ish Federata, Pallati është i ndërtuar edhe nga mjetet e vetë kontributit të qytetarëve të regjionit të Prishtinës, atë kohë banorët e punësuar ndanin 2% të pagës për ndërtimin e Pallatit të Rinisë.Përtej projektit të qendrës rinore, ka qenë në plan që platoja e Pallatit të zgjatet deri te qendra apo deri tek bulevardi ‘Nënë Tereza’, prej hotelit Grand si pikë hyrëse deri tek pjesa e platosë, e gjitha do lidhej me një urë në ajër, pra do ndërtohej një shesh i ngritur në ajër.Kjo, sipas projektit fillestar përshtatej edhe me nivelin e relievit në këtë zonë, platoja pritej të kishte zgjatje edhe tek pjesa prapa ku planifikoheshin pishinat e deri tek lidhja me stadiumin.Kjo pjesë e projektit nuk është përfunduar por ekziston në planet e ndërmarrjes që tani është në menaxhim të komunës së Prishtinës.Po ashtu, pjesa mbrapa ku gjenden pishinat e hapura dhe të mbyllura nuk është realizuarr kurrë, aty  ka qenë në plan që përpos pishinave të ketë edhe fasilitete të tjera sportive.Pas viteve ’80-ta, me demonstratat e studentëve dhe përkeqësimin e  gjendjes politike e ekonomike, fondet që kanë qenë të ndara për projektin nuk u alokuan më tutje dhe projekti nuk u realizua deri në fund.Djegia e Palestrës së madhe në vitin 2000Ndërtimi i tërësishëm i pallatit të rinisë përpos që mbeti në gjysmë gjatë viteve ‘80-ta, e pësoi edhe një dëm të madh një vit pas përfundimit të luftës në Kosovë.Më 25 shkurt të vitit 2000 palestra më e madhe e këtij pallati u përfshi nga zjarri, duke dëmtuar tërësisht pjesën brenda dhe kulmin.Atë kohë me donacionet e dedikuara nga UFORK-u në shumë prej 1,450,000 euro dhe të Kuvendit Komunal të Prishtinës në shumë prej 113,000 euro, është kryer rekonstruktimi i kulmit, fasadës, xhamave dhe kupolave, por palestra nuk u prek.Nuk dihen ende shkaqet e zjarrit që kishte përfshirë këtë sallë, por thuhet se mund të ketë qenë problem i energjisë elektrike.Para luftës, pjesa poshtë e kësaj salle kishte qenë e dhënë me qira për biznese, e që kryesisht kanë qenë ndërmarrje të shqiptarëve.Derisa, pas luftës si objekt shoqëror pallati u fut në Agjencionin e Mirëbesimit që më pas u shndërrua në Agjencinë Kosovare të Privatizimit.Në vitin 2018 me anë të ligjit për Prishtinën ndërmarrja ‘Pallati i Rinisë dhe Sporteve’ kaloi në menaxhim të Komunës së Prishtinës.Prej asaj kohe, komuna nuk ka bërë ndonjë ndërhyrje përpos pagesës së borgjeve që kishte ndërmarrja.Lidhur me revitalizimin e Sallës së Djegur nga komuna është deklaruar se nevojiten deri në 15 milionë euro.Sipas tyre, një investim i tillë mund të bëhet vetëm përmes ndonjë donacioni apo kredie, kurse sot kjo palestër shfrytëzohet si parking për makina.Palestra e djegur ‘Pallati i Rinise dhe Sporteve’Hapat e ardhshëm të zhvillimitProjekti A: Rekonstruktimi i tërësishëm i Pallatit Universal:Synimi kryesor i ndërmarrjes për zhvillim tutje të projektit është rikonstruktimi i sallës së djegur në vitin 2000.Projekti B: Pishinat e mbyllura dhe të hapura:Si pjesë e kompleksit është paraparë ndërtimi i pishinave të mbyllura dhe të hapura me sipërfaqe prej 6,000 m2. Në këto hapësira është paraparë zhvillimi i të gjitha llojeve të notit për stërvitje deri të mbajtja e garave kulminante sportive.Në këto hapësira janë paraparë këto përmbajtje:– Pishina olimpike me pajisjet për vaterpoll dhe kërcime në ujë;– Pishina për stërvitje;– Pishina për fëmijë me lokale tjera përcjellëse.Sipas ndërmarrjes ‘Pallati i Rinisë dhe Sporteve’, ekzistojnë projektet për pishinat vetëm duhet përcjell trendet bashkëkohore të ndërtimit.Projekti C: Qendra e re tregtare dhe Garazha nëntokësoreDikur ka qenë ideja që nën Pishinën Olimpike të ndërtohet një qendër e re tregtare dhe nën të një Garazhe publike nëntokësore tre-katër katëshe, por mbetet të shihet si do rrjedhë në hapat e ardhshëm që merr komuna.Projekti D: Terrenet e hapura sportive:Në kuadër të Qendrës është paraparë ndërtimi i një mori objekteve sportive në hapësira të hapura.Kështu që është paraparë fusha për hendboll me tribunat përcjellëse për afro 2,000 vizitorë, dy fusha për tenis, dy fusha për basketboll dhe tri fusha për volejboll. Së bashku me stadiumin e futbollit është paraparë edhe ekziston projekti për ndërtimin e fushës ndihmëse futbollistike me hapësirat përcjellëse dhe shtigjet për stërvitje (Disa prej këtyre fasiliteteve ekzistojnë brenda qendrës).Në kuadër të Stadiumit Futbollistik është paraparë të ndërtohet edhe Platoja e të Rinjëve, lidhur me Platon e Qendrës tregtare.Projekti E: Hoteli i sportistëve me objektet përcjellëse:Me programin inventiv të ndërmarrjes është paraparë edhe ndërtimi Hotelit Sportiv dhe objektet përcjellëse, këto të fundit të gjitha si pjesë e projektit origjinal të mbetur në gjysmë.Hoteli i sportistëve përbëhet prej dy ndërtesave. Në pjesën e re lidhëse që do të ndërtohet në mes të dy ndërtesave është paraparë të bëhet pjesa hyrëse, recepcioni, restorani me repartin e kuzhinës, ndërsa në kat kafeneja me repartin e kuzhinës. Objekti i tillë i koncentruar do të kishte sipërfaqe prej 6,930 m2.Nga përfaqësues të ndërmarrjes thonë se ekziston programi dhe arsyeshmëria për ndërtimin e Hotelit të sportistëve me objektet përcjellëse si dhe pëlqimi nga Këshilli Ekzekutiv i Kuvendit Komunal të  Prishtinës, Odës Ekonomike dhe Lidhjes Turistike të Kosovës.Projekti F: Platoja lidhëse e Pallatit me Hotel GrandNë kuadër të kompleksit është paraparë të ndërtohet Ura Lidhëse e cila lidh Platonë përmbi Qendrën tregtare dhe Platonë e Hotelit Grand. Ekziston projekti i cili gjendet në Drejtorinë për rregullimin e Tokës, por që nga shumë njohës të urbanizmit e arkitekt shihet si diçka e parealizueshme në ditët e sotme.Më poshtë gjeni objektet të cilat janë ndërtuar dhe ato që janë pjesë e hapave të ardhshëm të zhvillimit në kuadër të projektit ‘Pallati i Rinisë dhe Sporteve’."
"Kërkesa e Përparim Ramës: Të fiken dritat, kompjuterët, monitorët e çdo pajisje elektrike pas orarit të punës
Kabineti i Përparim Ramës, kryetarit të Komunës së Prishtinës, ka kërkuar nga punëtorët e Komunës që pas orarit të punës të kujdesen që t’i fikin dritat dhe pajisjet e tjera elektronike.KALLXO.com ka siguruar këtë kërkesë, në të cilën thuhet se arsyeja është kriza energjetike me të cilën po përballet vendi.“Ju drejtohem me lutje/kërkesë që ti bashkohemi përpjekjeve të përbashkëta për ruajtjen e energjisë elektrike”, thuhet në email.Tri kërkesat e Kabinetit të Kryetarit janë këto:Të siguroheni që të gjitha dritat/llambat të jenë të fikura, kur të përfundojë orari i punës;Të siguroheni që kompjuterët e punës dhe pajisjet tjera me furnizim të energjisë elektrike të jenë të fikura, duke përfshirë edhe monitorët;Të siguroheni që dritaret e zyrave të jenë të mbyllura, përderisa largoheni nga zyrat tuaja.”KALLXO.com para disa ditësh ka raportuar se i pari i Prishtinës kishte marrë vendim që t’ua ndalojë punëtorëve pirjen e duhanit edhe në hapësirat e jashtme të Komunës.Në njoftimin e siguruar nga KALLXO.com thuhej se punëtorëve të Komunës u ishte ndaluar të pinë duhan edhe në shkallët emergjente e në ballkonet e ndërtesave të Komunës.“Kjo ndalesë përveç hapësirave të brendshme të ndërtesës, përfshin edhe ndalesën e pirjes së duhanit në terasa dhe shkallët emergjente”, thuhej në vendim."
"Pa leje mjedisore, “Termokos” lëshoi në punë ngrohtoren me mazut
Në mes të datave 15 dhe 16 dhjetor, Ngrohtorja Qendrore e Komunës së Prishtinës “Termokos” ka lëshuar në punë ngrohjen me mazut, pa pasur leje mjedisore.Kjo ndërmarrje ende nuk ka aplikuar në Ministrinë e Mjedisit, Planifikimit Hapësinor dhe Infrastrukturës për t’u pajisur me këtë leje.Në Termokos kanë thënë se aktualisht janë në përgatitje të dokumentacionit dhe angazhimin e një eksperti për përgatitjen e Vlerësimit të Ndikimit Mjedisor të djegies së mazutit për të plotësuar më pas dokumentacionin e nevojshëm i cili do t’i mundësonte pajisjen me leje mjedisore.“Termokos që nga prilli i vitit 2014 (kur është ndërprerë furnizimi me ngrohje nëpërmes kaldajave me mazut dhe nga nëntori i vitit 2014 kemi filluar me marrjen e avullit nga KEK-u për prodhimin e energjisë termike), është hequr përfundimisht nga lista e ndotësve të mjedisit për qytetin e Prishtinës. Para më shumë se dy muajsh ne kemi filluar përgatitjen e dokumentacionit të nevojshëm për aplikim për lejen mjedisore”, thuhet në përgjigjen e “Termokos” për KALLXO.com.Për futjen në funksion të kaldajave me mazut pas 7 vitesh mosfunksionim, nga kjo ndërmarrje kanë thënë se janë konsultuar me kryetarin e komunës së Prishtinës, Përparim Ramën.“Vendimi final për të vazhduar përgatitjet dhe sapo të krijohen kushtet për të filluar prodhimin e ngrohjes me mazut, është bërë në koordinim të plotë me kryetarin e Komunës së Prishtinës, Përparim Rama, në mënyrë, që t’iu përgjigjemi kërkesave të konsumatorëve për ngrohje”, thuhet në përgjigjen e “Termokos”.KALLXO.com ka kontaktuar me komunën e Prishtinës e po ashtu edhe kryetarin Përparim Rama, por edhe pas shumë përpjekjeve, ende nuk ka pranuar ndonjë sqarim.Nga ngrohtorja e qytetit, në një sqarim shtesë për KALLXO.com kanë deklaruar se ekspertët e kësaj ndërmarrjeje kanë hezituar futjen në funksion të këtyre kaldajave pikërisht për shkak të ndotjes enorme që do të shkaktonte djegia e mazutit.“Furnizimi me ngrohje nëpërmes kaldajave ka filluar më 15 dhjetor dhe ka vazhduar deri në mëngjesin e datës 16 dhjetor, kur është rikthyer në funksion blloku 1 i TC Kosova B, dhe ne kemi filluar të marrim sasitë e para të avullit për prodhimin e energjisë termike, gjë që nënkupton se menjëherë është ndërprerë prodhimi i ngrohjes nëpërmes këtyre kaldajave”, kanë thënë nga kjo ngrohtore.Se “Termokos” nuk ka leje mjedisore për të futur në sistem kaldajat për djegien e mazutit në rast emergjencash e kanë konfirmuar edhe nga Zyra e Rregullatorit të Energjisë.Ata në një përgjigje për KALLXO.com kanë deklaruar se “Termokos” nuk ka sjellë ende Lejen Mjedisore që është e domosdoshme për vazhdimin e Licencës për prodhim të energjisë termike nga djegia e mazutit.Nga ZRrE kanë thënë po ashtu se ngrohtorja ka poseduar licencë për prodhim të energjisë termike nga kaldajat me mazut për periudhën nga 4 tetor 2006 deri me 4 tetor 2021. Me 23 mars të këtij viti kompania ka aplikuar në ZRRE për vazhdim të licencës dhe ZRRE është në pritje të dorëzimit të lejes mjedisore nga kjo ndërmarrje.Ngrohtorja “Termokos” ka dy licenca të operimit, atë për distribuim dhe furnizim. Aktualisht kjo ngrohtore furnizohet me energji nga dy gjeneratorët e KEK-u (Kosova B1 dhe Kosova B2), të cilat posedojnë licenca për koogjenerim të energjisë dhe gjatë procesit të aplikimit, si pjesë të dokumentacionit kanë të dorëzuar edhe lejen mjedisore.“Sa i përket prodhimit nga kaldaja me mazut, fillimisht duhet theksuar se me funksionalizimin e stabilimenteve të koogjenerimit këto kapacitete nuk janë dekomisionuar por kanë mbetur si kapacitet rezerve për t’u përdorur për periudha disa ditore vetëm në rastet kur, për shkak të ndonjë avarie në TC Kosova B nuk do të mund të furnizohet nga impiantet e koogjenerimit”, thuhet në përgjigjen e Zyrës së Rregullatorit.Ngrohtorja e Prishtinës,“Termokos” për shkak të pamundësisë për t’u furnizuar me avull nga KEK-u kanë ndërprerë furnizimin me ngrohje për konsumatorët.Ndalja e ngrohjes nga Termokos me datën 15 dhjetor ishte shkaktuar për shkak të krizës energjetike ku kishin dalë nga funksioni dy blloqe të termocentralit “Kosova B”."
"Mbi 300 mijë euro për ekspertë ligjorë e financiarë për mbrojtje në Arbitrazh në rastin e ""Z-Mobile"" dhe ""Iute Credit""
Ministria e Drejtësisë pritet të angazhojë zyra nga Mali i Zi dhe Anglia në vlerë prej 300,900 euro për të kryer ekspertiza ligjore, financiare e ekonomike, për mbrojtje ndaj padisë së Blerim Devollit dhe “Iute Credit”.Avokati Rados Lolo Kastratoviq me ekspertiza ligjore dhe operatori ekonomik “Alvarez & Marsal Disputes and Investigations LLP” nga Anglia me ekspertizë financiare dhe ekomomike pritet t’i ofrojnë shërbime kompanisë “Patton Boggs” e cila po e përfaqëson Kosovën në Arbitrazh.Përzgjedhja nga Ministria e Drejtësisë është bërë përmes procedurës së negociuar pa publikim të njoftimit për kontratë.Zyrat ligjore, financiare dhe ekonomike (bankare), do të ofrojnë shërbime, duke përgatitur raporte/ekspertiza nga lëmi përkatëse për nevojat e mbrojtjes në përfaqësim, për Avokaturën Shtetërore të Republikës së Kosovës në procedurën e Arbitrazhit Ndërkombëtar, që është duke u përfaqësuar nga firma “Patton Boggs”, për gjatë kohëzgjatjes së të gjithë procedurës në tribunal.Sipas njoftimit, “Advokat Rados Lolo Kastratoviq” nga Podgorica e Malit të Zi, me vlerë të përgjithshme të kontratës 17,700 euro pritet të ofroj shërbime të ekspertizave ligjore në rastin e Devollit,KALLXO.com gjeti se avokat Kastratoviq është pjesë e Odës së Avokatëve të Malit të Zi.Për ekspertizën financiare në rastin “Iute Credit”, Ministria e Drejtësisë ka rekomanduar për kontratë kompaninë “Alvarez & Marsal Disputes and Investigations LLP” nga Anglia. Vlera e përgjithshme e së cilës kap shifrën e 141,600 euro.Përpos ekspertizës financiare, “Alvarez & Marsal Disputes and Investigations LLP” është rekomanduar edhe për ekspertizën ekonomiko – bankare për “Iute Credit” me vlerë të përgjithshme të kontratës prej 141,600 euro. Në total, kjo kompani nga Anglia do të paguhet 283,200 euro.KALLXO.com gjeti se kompania “A&M”në fjalë operon më shumë se tre dekada, me standard të vendosur për t’iu ndihmuar organizatave në trajtimin e çështjeve komplekse të biznesit, të rrisin performancën operative dhe të maksimizojnë vlerën e palëve të interesuara.Kjo kompani numëron mbi 5,500 të punësuar, në katër kontinente të botës, për më shumë se 65 zyre, është prezente në më shumë se 25 shtete të botës.Nënshkrimi i kontratave me operatorët ekonomikë të rekomanduar pritet të bëhet nga fundi i kësaj jave.Në muajin prill të këtij viti, KALLXO.com, raportoi se kompania amerikane “Squire Patton Boggs (US) LLP”, pritet ta mbrojë Kosovën në Gjykatën Ndërkombëtare të Arbitrazhit.Kompania do ta mbrojë Kosovën kundrejt padisë së Blerim Devollit, “Iute Credit”, dhe “Contour”. Për përfaqësimin ligjor, për këto tri pjesë të tenderit, Ministria e Drejtësisë kishte negociuar kontrata gjithsej 1 milionë e 575 mijë euro.Sipas të dhënave të publikuara, Squire Patton Boggs (US) LLP, është një kompani ndërkombëtare ligjore me gjithsej 45 zyre në 20 shtete. Ajo u formua në vitin 2014 nga firmat ligjore shumëkombëshe Squire Sanders me Patton Boggs me qendër në Washington D.C.Në faqen zyrtare të kompanisë, e cila përfaqëson Kosovën në Arbitrazh, përmendet se kompania “Squire Patton Boggs (US) LLP”, ka arritur të fitojë rastin në një mosmarrëveshje investive në vlerë 380 milionë euro nga një investor privat gjerman. Duke detyruar kështu paditësin të paguajë mbi 2 milionë dollarë për tarifat dhe shpenzimet e shkaktuara për mbrojtje.Në muajin gusht të vitit 2020, KALLXO.com raportoi se një tjetër çështje ndërmjet “Telekomit” të Kosovës dhe kompanisë “Dardafon.net L.L.C.” ka përfunduar në Gjykatën e Arbitrazhit. Këtë herë kompania “Dardafon.net L.L.C.” po i kërkon 50 milionë euro nga Telekomi i Kosovës.90% të aksioneve të kompanisë “Dardafon.net L.L.C.” janë në pronësi të Blerim Devollit, ndërsa kompania “K-com group l.l.c.” i ka në pronësi pjesën tjetër të aksioneve. Kapitali i kësaj kompanie është vetëm 150 mijë euro.Në dhjetor 2019, BQK mbylli “Monego” dhe “Iute Credit”Në konferencën e datës 6 dhjetor të vitit 2019, guvernatori i Bankës Qendrore të Kosovës (BQK), Fehmi Mehmeti, kishte bërë të ditur për revokimin e licenës për institucionet mikrofinanciare “Monego” dhe “Iute Credit”.“Sot Bordi i BQK së duke u bazuar në kompetenca ka vendosur që të revokojë regjistrimin për institucionet mikrofinanciare Monego dhe Iute Credit. Gjatë këtyre viteve kanë devijuar nga planet e biznesit”, citohet të ketë thënë Mehmeti.Për fatin e kredive, Mehmeti kishte thënë se kredimarrësit do t’i kthejnë kreditë tek likudatori.“Është emëru likuidatori (zyrtari përgjegjës nga BQK), që sot likuidatori ka shku në zyret e këtyre institucioneve që do të bëjnë procesin e likuidimit gjegjësisht kredimarrësit e këtyre institucioneve do t’i kthejnë kreditë te likudatori i cili do të jetë personi përgjegjës për të administruar procesin e likudimit të këtyre institucioneve në fjalë”, kishte thënë guvernatori Mehmeti.BQK kishte dalë me njoftim se ku duhet t’i paguajnë klientët e “Monego” dhe “Iute Credit”, këstet e tyre.Me revokimin e licencës, nuk ishte pajtuar kompania “IuteCredit.Sipas  “IuteCredit” performanca e grupit të saj nuk do të ndikohet nga revokimi i licencës, pasi dega e Kosovës përbën një pjesë të vogël të portofolit të kompanisë.Për Kryeshefin Ekzekutiv të IuteCredit” Europe, Tarmo Sild, revokimi i licencës ishte i papritur për kompaninë, por ndikimi i tij financiar në grupin “IuteCredit” sipas tij është minimal.Me datën 20 dhjetor 2019, “IuteCredit” kishte paralajmëruar arbitrazh ndaj Bankës Qendrore të Kosovës.Institucioni mikrofinaciar “IuteCredit”, në muajin shkurt të vitit të kaluar, e kishte  dërguar Kosovën në Gjykatën Ndërkombëtare të Arbitrazhit të Dhomës Ndërkombëtare të Tregtisë.Në dhjetor, Arbitrazhi ‘trokiti’ në derën e ministrisë Në muajin dhjetor të vitit të kaluar, Ministria e Ekonomisë kishte treguar se ka pranuar njoftim nga Gjykata e Arbitrazhit Ndërkombëtar (International Centre for Settlement of Investment Disputes) dhe janë njoftuar për hapjen e kontestit me kompaninë “Contour Global”.“Më datë 24.05.2020 ka qenë e paraparë që të bëhet mbyllja financiare e projektit Termocentrali “Kosova e Re”. Kjo nuk është arritur në kohë dhe pas dështimit të disa tentativave për zgjidhje të kontestit me marrëveshje, kërkesa për arbitrazh është parashtruar në Gjykatën e Arbitrazhit Ndërkombëtar nga investitori Contour Global”, thuhet në njoftim.Tutje është thënë se Qeveria e Kosovës, përkatësisht Ministria e Ekonomisë dhe Ambientit, në bashkëpunim me Avokaturën e Shtetit kanë marrë masa që ky proces të ndiqet dhe çështja të mbrohet në mënyrën më të mirë të mundshme."
"Teste për COVID-19 me anë të pështymës, Prishtina do të përdorë këtë metodë në shkolla
Komuna e Prishtinës para disa ditësh ka nënshkruar një kontratë me vlerë 320 mijë eurosh për furnizim me teste të shpejta antigjen, të cilat nëpërmes marrjes së pështymës do tregojnë rezultatet për COVID-19.Sipas të dhënave në kontratë, me këto para do blihen 100 mijë teste të këtij lloji.Bujar Gashi, drejtor i Qendrës Kryesore të Mjekësisë Familjare në Prishtinë ka thënë se Prishtina është komuna e parë që ka blerë këso teste, e të cilat tash për tash janë të dedikuara vetëm për testimin e nxënësve të shkollave.“Prishtina është komuna e parë që ka blerë teste të tilla, ky është një test i lehtë që bëhet më anë të pështymës. Nuk është për qendra të mjekësisë familjare, por për nxënës të shkollave të Prishtinës”, ka thënë Gashi.Gashi bëri të ditur se këto teste do kryhen nga stafi i shkollës pasi janë shumë të thjeshta në aplikim.“Këto teste janë të thjeshta, mund të kryhen edhe në kushte shtëpie. Nuk do dërgojmë staf mjekësor pasi kurdo që fillon si proces do kryen nga stafi i shkollave”, tha Gashi.Derisa, komuna e Prishtinës aktualisht nuk ka drejtor të arsimit që do mund të jepte më shumë detaje sa i përket kësaj nisme e procedure.Komuna gjatë vitit të kaluar ka qenë e para që filloi me kryerjen testeve të shpejta antigjenike, rezultati i të cilave merret pas 20 minutave.Përpos tyre, edhe analiza D-dimer (për mpiksjen e gjakut) për herë të parë kaloi si pjesë e shërbimit parësor shëndetësor nga komuna e Prishtinës, si mënyrë për të lehtësuar koston e shërbimeve për qytetarët."
"Prishtina planifikon të rikthejë identitetin e zonës së vjetër duke e lidhur me qendrën e shtruar rrugët me kalldrëm
Komuna e Prishtinës ka në plan që zonën e vjetër të qytetit ta shtrojë me kalldrëm për t’i kthyer identitetin e humbur arkitektonik.Këtë muaj, komuna ka nënshkruar kontratë për shtrimin e dy rrugëve më kalldrëm në zonën e vjetër të qytetit, më saktësisht rrugët “Ibrahim Lutfiu” dhe “Taip Krasniqi”.Sipas komunës, punimet në këtë projekt pritet të nisin në pranverë të vitit 2022, derisa shtrimi me kubëza i këtyre rrugëve do shkojë deri në 500 mijë euro.Projekti i komunës po ashtu parasheh që nga sheshi ‘Adem Jashari’ e deri tek rruga ‘Ibrahim Lutfiu’, rruga të jetë e shtruar në kalldrëm.Projekti për zonën e vjetër të PrishtinësParalelisht me projektin për shtrim me kalldrëm është edhe ndërtimi i tunelit nëntokësor në rrugën ‘Agim Ramadani’ që do lidh zonën e vjetër të qytetit me qendrën.Për këtë tunel i cili do jetë i gjatë 300 metra, komuna ka ndarë 2,8 milionë euro, derisa procedurat e prokurimit nuk kanë përfunduar ende.I gjithë plani për zonën e vjetër do rritet edhe me shumë me këtë tunel, pasi pjesa sipër tij do shtrohet me kubëza.Lidhja e qytetit të vjetër me qendrën parasheh që pjesa e rrugës tek ‘Xhamia e Qarshisë’ të jetë e mbyllur për makina, pasi të bëhet tuneli nëntokësor.Punimet për këtë tunel janë zgjatur më shumë se që kishte paraparë komuna pasi në atë zonë është dashur të kryhen disa studime fizibiliteti nëse objektet në zonën e vjetër janë mjaftueshëm të qëndrueshme për punime të tilla.Edhe kryetari Përparim Rama ka shprehur gatishmëri që ta shtyjë përpara projektin për revitalizimin e zonë së vjetër të qytetit.Në rrugën “Ibrahim Lutifu” gjenden kryesisht zbulimet arkeologjike të qytetit dhe monumente të rëndësishme religjioze e kulturore.Arsyeja për këtë ndërhyrje sipas komunës është se edhe fakti që turistët zakonisht kërkojnë që të vizitojnë zonën e vjetër e qytetit.Projekti për zonën e vjetër të qytetitDeri në vitet ’60-ta zona e vjetër ishte pjesa kryesore e Prishtinës, derisa zhvillimi i hovshëm infrastrukturor në qendrën e sotme ndodhi kryesisht në vitet ’70-ta.Përpos këtyre ndërhyrjeve, komuna më herët gjatë këtij viti kishte miratuar edhe planin për ri funksionalizimin e ‘Sahat Kullës’.Ky projekt është hartuar nga disa studente të Fakultetit të Arkitekturës dhe është financuar nga UNDP.Në zonën e vjetër komuna nuk ka pasur përvoja të mira sa i përket restaurimit të objekteve të trashëgimisë kulturore.‘Xhamia e Qarshisë’ e cila konsiderohet si më të vjetrat në qytet, ka më shumë se një dekadë që i është nënshtruar një procesi të restaurimit dhe deri tani nuk ka ndonjë progres.Përvojë negative e ngjashme ka përcjellë edhe restaurimin e ‘Hamamit të qytetit’, sipas zyrtareve komunal, kompania që kreu punë kishte bërë shumë dëm gjatë restaurimit pasi i kishte humbur identitetin objektit,  intervenimet nuk i ishin përmbajtur projektit të cilin e kishin punuar disa ekspertë nga Turqia.Nga komuna kanë konsideruar se për një ndërhyrje të tillë në Kosovë ka mungesë të personave që e kuptojnë arkitekturën që është e karakterit turk, si në rastin e hamamit të qytetit.Derisa, edhe restaurimi i ndërtesës së Muzeut Etnologjik, projekt ky që ishte përcjellë me dëme e shkëputje të kontratës.Shkëputja ‘paqësore’ e kontratës, rriti mbi 22 mijë euro koston e renovimit të ‘Emin Gjikut’"
"VIDEO: Protesta e fermerëve të Lipjanit, kërkojnë kompensim për dëmet e janarit 2021
Me dhjetëra fermerë sot u mblodhën në protestë para Komunës së Lipjanit. Ata po kërkojnë kompensim për dëmet e shkaktuara para gati 1 viti nga vërshimet.Protestuesit po pretendojnë se Komuna e Lipjanit ka anashkaluar 47 fermerë të cilët aplikuan për kompensim, duke dërguar në Ministrinë e Bujqësisë, Pylltarisë dhe Zhvillimit Rural një listë me 19 persona tjerë, emrat e të cilëve nuk janë publikë. Fermeri Bunjamin Jashanica thotë se Komuna nuk është marrë me kërkesat e tij.“Kërkesat tona lidhen me vërshimet që kanë qenë në janar, Ministria e Bujqësisë i ka nda 1.7 milion euro për këto vërshime. Ne kemi apliku në Komunë, ka ardhë komisioni edhe e ka bo verifikimin, pas verifikimit nuk janë marrë me lista tonat hiç. I kanë marrë 19 persona tjerë, e kanë bërë një listë veçmas dhe e kanë dërgu në Ministrinë e Bujqësisë”, tha Jashanica.Fermerët protestues gjatë ditës së hënë janë takuar me kryetarin e Komunës, Imri Ahmeti, por që nuk janë ndarë të kënaqur me çfarë ka ndodhur gjatë takimit.“Ministria e Bujqësisë i ka kallëzu, qysh i keni çu qata 19 tjerë ju, sjellni edhe qeta 47 tjerë dhe pagesa bëhet maksimalisht deri në ditën e premte. Kryetari u shpreh në formë banale që është turp për të, jo tha nuk mundeni me hi këtu në zyrë hiç, mu nuk më han për këtë punë hiç, është turp për një kryetar dhe nuk e kemi pritë prej tij”, shtoi tutje Jashanica.Për shkak të vërshimeve, dëmtime kishte pasur edhe fermeri tjetër, Kosovë Kelmendi, i cili pjesëmarrjen e sotme në protestë po e sheh si mundësi për të kërkuar drejtësi.“Lypim drejtësi se pse 47 persona nuk jemi në listë në Komunë, kurse 19 persona prej Imri Ahmetit janë në listë, dojna me i ditë shkaqet dhe me i bo publike qata 19 persona kush janë ata bujq”, u shpreh Kelmendi.Kryesuesi i Komisionit për vlerësimin e dëmeve në Komunën e Lipjanit, Haqif Rrustemi, thotë se Qeveria i ka ndarë vetëm 70 mijë euro për kompensim të dëmeve, nga 140 mijë sa kanë qenë vlerësimet.“Vendimi i Qeverisë është i datës 21 janar 2021, ku shihet se janë ndarë mjete në shumën prej një milion euro për ekonomitë familjare. Me këtë vendim është autorizuar Ministria e Pushtetit Lokal që të bëjë alokimin e mjeteve dhe ajo e ka bërë këtë alokim të mjeteve për ndihmë në këtë formë, ku Komuna e Lipjanit është e parafundit dhe se ju kanë ndarë 70 mijë euro vetëm për sektorin e ekonomive familjare”, thotë ai.Rrustemi tha se nga shuma e lëshuar nga Qeveria e Kosovës për Lipjan janë kompensuar 48%  të dëmeve të shkaktuara nga vërshimet.“Për sektorët tjerë të dëmtuar siç janë ekonomitë bujqësore ose tokat bujqësore, fermerët, infrastruktura publike apo bizneset nuk ka pasur asnjë cent. Vendimi i Qeverisë kishte thënë asokohe se dëmet e shkaktuara në sektorin e bujqësisë do të kompensoheni nga buxheti i Komunës dhe nga Ministria e Bujqësisë, Pylltarisë dhe Zhvillimit Rural bazuar në kërkesat e komunave dhe nga kriteret e përcaktuara nga ministria”, ka thënë Rrustemi.Nga Komuna e Lipjanit thonë se kanë kërkuar nga Qeveria e Kosovës që t’i mbulojë të gjitha shpenzimet e dëmeve nga vërshimet, por që ende nuk kanë marrë."
"Ish kandidatin e PDK-së për asamble, Fadil Nura e vendos në krye të QKMF-së
Agron Mehmeti, ish-kandidati për asamble të Komunës së Skenderajt nga radhët e Partisë Demokratike të Kosovës (PDK), është vendosur përkohësisht në krye të Qendrës Kryesore të Mjekësisë Familjare (QKMF).Për emërimin e tij, kryetari Fadil Nura është thirrur në bazë të kompetencave dhe përgjegjësive që ka si kryetar.“Ditë e re me përgjegjësi të reja! E gjithë kjo krahas nevojës së menjëhershme për të adresuar nivelin e ofrimit të shërbimeve shëndetësore. Gjendja e rëndë në këtë sektor është e papranueshme, shkaqet dhe arsyet nuk mund të jenë të pakalueshme në raport me kërkesat dhe nevojat e qytetarëve, andaj jemi mëse të vendosur për t’i dhënë zgjidhje të duhur! Profesionalizmi, vullneti dhe angazhimi mbi bazën e bashkëpunimit korrekt dhe të ndërsjellë, janë çelësi i suksesit. Të priftë e mbara dhe suksese, Dr. Agron Mehmeti, në krye të Qendrës Kryesore të Mjekësisë Familjare!”, ka shkruar Nura.Pozitën e drejtorit të QKMF-së në Skenderaj e ka ushtruar Osman Veliu. Në qeverisjen e Bekim Jasharit, për një periudhë të shkurtër kishte qenë edhe drejtor i Shëndetësisë dhe Mirëqenies Sociale.KALLXO.com ka provuar që të marrë një koment edhe nga Osman Veliu, por i njëjti nuk ka qenë i qasshëm deri në momentin e publikimit të këtij artikulli.Agron Mehmeti me profesion është Specialist i Pediatrisë.Mehmeti në zgjedhjet lokale të mbajtura me 17 tetor 2021 me listën e PDK-së për asamble kishte marrë vetëm 279 vota.Më këto vota, ai nuk arriti të siguroj ulëse në asamblenë e Komunës së Skenderajt. "
"Komuna e Skenderajt rrënon objektin që po ndërtohej në pronë publike
Komuna e Skenderajt ka njoftuar se përmes Drejtorisë së Inspektoratit, sot në qendër të Likocit, është rrënuar një objekt që ka filluar të ndërtohet në pronë publike.Komuna e udhëhequr nga Fadil Nura ka deklaruar se të tilla ndërtime nuk duhet lejuar përderisa, siç thonë ata, nuk i nënshtrohen filtrit rregullativ të përcaktuar me ligjet që vlejnë për secilin.“Aksioni i sotëm ku është rrënuar një objekt privat, i ndërtuar në pronë publike në Likoc, është një shenjë e gatishmërisë sonë për të pasur rregull, rend dhe ligj”, thuhet në postimin e publikuar nga Komuna e Skenderajt në rrjetin social “Facebook”, ku ka bashkangjitur edhe fotografi nga vendi i ngjarjes.Më 22 nëntor 2021, ish-kryetari i Komunës së Skenderajt, Bekim Jashari në “KALLXOPernime” kishte deklaruar se gjatë qeverisjes së tij ka arritur t’i lirojnë tetë prona publike që në një formë kanë qenë të uzurpuara nga qeverisja aktual – PDK.Madje kishte thënë se i ka mbetur “merak” që nuk arriti gjatë mandatit të tij ta lirojë edhe një pjesë të pronës ku është e ndërtuar ish-shtëpia e Sami Lushtakut. Shtëpi të cilën tash e disa vite e ka shitur.Jashari: Tetë prona publike i kam liruar, ishin të uzurpuara nga qeverisja e PDK-së"
"Miratimi i ligjeve, dështimi i Ministrisë së Kulturës në vitin 2021
Ministria e Kulturës Rinisë dhe Sportit ka dështuar të dërgojë në Kuvendin e Kosovës për miratim një sërë projektligjesh që rregullojnë fushën e kulturës, disa të parapara për 2021.Për vite me radhë MKRS ka premtuar plotësim – ndryshimin, mandej edhe bërjen e disa ligjeve të kulturës.Projektligji për Kinematografinë është rikthyer në pikën zero. Kurse ai për Trashëgiminë Kulturore do të vazhdojë të mbesë në sirtarët e ministrisë.Projektligji për teatrot, ai për Filharmoninë, Operën dhe Baletin, për draftimin e të cilëve u investuan para dhe mjaft kohë, do të hidhen në “kosh”. Ministria ka vendosur që këto projektligje të shkrihen në Projektligjin unik të Kulturës.Vetëm projektligji për arkivat, pas propozimit të MKRS-së, me miratim të Qeverisë së Kosovës është dërguar në Kuvend për diskutim publik, në fund të dhjetorit 2021.Por, pavarësisht dështimit, Hajrulla Çeku, ministër i Kulturës, Rinisë dhe Sportit, thotë se gjatë vitit 2022 do të rrumbullakohen të paktën dy prej ligjeve kryesore kulturore.Në anën tjetër, opozita kritikon ministrinë për qasjen dhe për mungesën e vullnetit në miratimin e ligjeve për kulturë.Ligji unik për Kulturën Ministri i Kuturës, Rinisë dhe Sportit, Hajrulla Çeku, deklaroi gjatë konferencës së fund vitit 2021 se Ligji për Kinematografi dhe ai për kulturën do të finalizohen gjatë 2022, kurse ai për trashëgiminë kulturore mbete peng i partive serbe.“Ligji për Kinematografinë është tërhequr dhe rikthyer për diskutim, ndërsa Ligji për Trashëgiminë Kulturore mbetet peng i Listës serbe (partive serbe), e cila vazhdimisht është duke keqpërdorur trashëgiminë kulturore për qëllime politike”, ka thënë ndër të tjerash Çeku.Çeku ka thënë se MKRS është në fazën e fillim të hartimit të Ligjit unik për Kulturë.Sipas tij, me miratimin e këtij ligji do të pushojnë së funksionuar të gjitha ligjet tjera që rregullojë fushat të caktuar të kulturës, përveç atij për Trashëgiminë Kulturore dhe për Kinematografi.“Me prioritet po trajtohen Projektligji unik të Kulturës, është formuar edhe grupi punues. Do të punojmë që ky projektligj dhe ai për Kinematografinë të finalizohen gjatë 2022”, ka thënë ministri Çeku.“Neglizhenca” ndaj kornizës ligjoreNë anën tjetër deputetë dhe ish-ministra të Kulturë kanë kritikuar MKRS-në, për neglizhencë dhe mosqasjen e duhur ndaj kornizës ligjore të kulturës.Ish-ministrja e Kulturës, Vlora Dumoshi, deputete e Kuvendit të Kosovës nga LDK-ja, ka thënë për KALLXO.com se ministri Çeku nuk ka arritur të procedojë për miratim, në qeveri e pastaj në Kuvend, asnjë projektligj.“Për këtë, ne në Komisionin për Arsim, Shkencë, Teknologji, Inovacion, Kulturë, Rini dhe Sport, në të cilin jam anëtare si deputete, kemi bërë vërejtje, pasi pothuajse të gjitha projektligjet ishin të gatshme, të përfunduar dhe draftuar nga profesionistë të fushave përkatës dhe ekspertëve ligjorë”, ka thënë Dumoshi.Ndërkaq, Kujtim Gashi, ish-ministër i Kulturës nga radhët e PDK-së ka potencuar për KALLXO.com se shumë prej projektligjeve të cilat mbetën të tilla në 2021 ishin draftuar dhe kishin përfunduar të gjitha procedurat paraprake, para se të dërgoheshin për miratim, gjatë kohës sa ai ishte ministër.“Fatkeqësisht jemi duke parë një neglizhencë totale sa i përket kësaj kornize ligjore e cila, përveç që është e nevojshme është gjithsesi edhe urgjente, për faktin se një pjesë e madhe e institucioneve të kulturës ende nuk e kanë një kornizë të qartë të ligjeve ose kanë dhe punojnë me ligje të vjetra”, ka thënë Kujtim Gashi, ish-ministër i Kulturës.Ligjet nga koha e UNMIK-ut Shumë prej ligjeve me të cilat rregullohet fushëveprimtaria e disa institucioneve të kulturës janë nga koha e UNMIK-ut.Ligji për Kinematografinë është miratuar në vitin 2004. Në vitin 2016 dështoi miratimi i plotësin-ndryshimit të këtij ligji. Në fund të vitit 2021, MKRS dorëzoi për diskutim publik draftligjin e ri, por u detyrua ta kthejë në pikën zero, pas vërejtjeve të kineastëve.Ligji për Trashëgiminë Kulturore është miratuar në vitin 2006. Pas vitit 2008 nisi ndryshim-plotësimi i këtij ligji, por deri më tani MKRS nuk ka bërë publik ndonjë draft të ri të këtij ligji.Ligji për Filharmoninë, Operën dhe Baletin është miratuar në vitin 2006. Vite më parë MKRS nisi plotësim-ndryshimin e këtij ligji. Por, vitin që shkoi ministria vendosi që fushëveprimtaria e këtyre tri institucioneve të rregullohet brenda Ligjit unik për Kulturën.Gjatë vitit 2021 MKRS ka nisur hartimin e Projektligjit unik për Kulturën. Sipas ministrisë, Ligji për Kulturën do të shkrijë brenda vetës të gjitha ligjet për kulturës, përjashtuar atë për Kinematografinë dhe Trashëgiminë Kulturore. MKRS synon që deri në fund të vitit 2022 ky projektligj të jetë gati për miratim në Kuvendin e Kosovës.       "
"‘Zgjoi’ renditet në mesin e filma më të mirë të 2021 nga ‘Rotten Tomatoes’
Ueb-sajti amerikan, “Rotten Tomatoes” e ka renditur film “Zgjoi” të Blerta Bashollit në mesin e filmave më të mirë të viti 2021.Sipas “Tomatometrit” (sondazhit) të këtij ueb-sajti, filmi “Zgjoi” (Hive) është renditur si i 11-i në listën e filmat më të mirë të 2021.“Rotten Tomatoes” është një ueb-sajt dedikuar filmit dhe televizioni. Ndërkaq, rezultatet e “Tomatometer” bazohen në mendimet dhe kritika që japin kritikët e filmit dhe televizionit.Filmi “Zgjoi” është propozimi zyrtar për të përfaqësuar Kosovën në garën e çmimit “OSCAR”.Aktualisht ky film është në garë për të hyrë në listë të ngushtë në konkurrencë zyrtare për çmimet “OSCAR 2022”, në kategorinë e filmave të huaj.‘Zgjoi” rrëfen historinë e Fahrijes, burri i të cilës është zhdukur në luftën e fundit të Kosovës, e cila nis një biznes të vogël bujqësor për të siguruar familjen e saj në një mjedis tradicional patriarkal ku ambicia e saj për fuqizimin nuk shihet si një gjë pozitive.Luajnë: Yllka Gashi, Çun Lajçi, Aurita Agushi, Kumrije Hoxha, etj.Filmi ‘Zgjoi’ fiton çmimet kryesore në festivalin e filmit ‘Sundance’ në SHBA "
"Nisin restaurimet në Kompleksin Memorial ""Adem Jashari"" në Prekaz
Ministria e Kulturës, Rinisë dhe Sportit ka njoftuar se kanë nisur punimet fillestare për restaurimin e objekteve brenda Kompleksit Memorial “Ademi Jashari” në Prekaz të Skenderajt.MKRS ka ndarë mbi 45 mijë euro për restaurimet emergjente brenda kompleksit të Jasharajve.Punimet emergjente brenda kompleksit kanë nisur me renovimin e shtëpisë së e Sala dhe Hamit Jasharit.Punimet, sipas njoftimit në platformën E-prokurimi do të kryhen nga kompania “N.N. 100 % Design” Sh.p.k., e cila fitoi tenderin për restaurimin emergjent në shtëpisë nr.4, brenda kompleksit “Adem Jashari”.Vlera e kontratës është 45 247,00 euro ndërsa kohëzgjatja e punimeve 3 muaj.Po sipas këtij njoftimi në fillim të këtij viti do të nisë hartimi i projektit dhe zbatimi i master-planit për këtë kompleks. "
"Teatri Kombëtar publikon orarin e shfaqjeve për muajin janar
Teatri Kombëtar i Kosovës ka publikuar orarin e shfaqjeve për muajin janar 2022.Sipas orarit, gjatë këtij muaji Teatri Kombëtar planifikon shfaqjen e 15-të reprizave dhe një premiere.Programi i shfaqjeve të janari në TKK nis të hënë e ardhshme me reprizën e shfaqjes “Të vdekurit mbajnë zi për atdheun” dhe mbyllet me premierën e shfaqjes “Muslimani”.Shfaqja “Muslimani”, me tekst dhe regji të Enver Petrovcit është planifikuar të shfaqet me 31 janar 2022.Kjo shfaqje do të jepet në kuadër të skenës së vogël të TKK-sëOrari i shfaqjeve:"
"Kompleksi i Jasharajve në Prekaz propozohet për mbrojtje të përhershme nga shteti
Kompleksi Memorial “Adem Jashari“ në Prekaz të Skenderajt është njëri nga 54 asetet që Ministria e Kulturës, Rinisë dhe Sportit i ka propozuar për të marrë statusin e monumentit nën mbrojtje të përhershme.Pak ditë para ndërrimit të moteve, MKRS dërgoi në Këshillin e Kosovës për Trashëgiminë Kulturore dosjet e 54 aseteve të trashëgimisë arkitekturale dhe arkeologjik për vlerësim nëse mund apo jo të përfshihen në Listën e trashëgimisë nën mbrojtje të përhershme.Pas insistimit të KALLXO.com, MKRS ka treguar se cilat prej aseteve të Trashëgimisë Kulturore janë përzgjedhur për propozim për t’u përfshirë në këtë listë.Asetet e dërguara në KKTK nga MKRS janë bërë pas propozimeve të Qendrave Rajonale të Trashëgimisë Kulturore (QRTK) dhe Institutit Arkeologjik të Kosovës, (IAK).Zana Fetiu, këshilltare për media e ministrit të MKRS-së, ka bërë të ditur për KALLXO.com, se në KKTK për trajtim janë dërguar dosjet e 54 aseteve; të kategorisë arkitekturale.10 nga këto dosje janë nga Rajoni i Prishtinë, 13 nga rajoni i Prizrenit, 12 dosje nga rajoni i Gjilanit, 7 nga Mitrovica, 5 nga Peja, 7 dosje nga Gjakova dhe 7 dosje të tjera të trashëgimisë arkeologjike.Përveç Kompleksit të Jasharajve, për përfshirje në listë të mbrojtjes së përhershme është propozuar edhe: Kompleksi i Lidhjes Shqiptare të Prizrenit, Qendra Historike e Prizrenit, Biblioteka Kombëtare e Kosovës, “Pjetër Bogdani” në Prishtinë, Shtëpia e Xhafer Devës në Mitrovicë, Shtëpia muze e Ukshin Hoti në Krushë të Madhe të Rahovecit, Kompleksi “Kisha dhe Xhamia” në Ferizaj, etj.Trajtimi i dosjeve të aseteve nga KKTK-ja do bëhet në fillim të këtij viti.Asetet e propozuara: Kategoria: Trashëgimia ArkitekturalePrishtinëBiblioteka Kombëtare e Kosovës, “Pjetër Bogdani” – Prishtinë;  Biblioteka “Hivzi Sylejmani” – Prishtinë;  Hamami i Madh – Prishtinë; Kulla e Sahatit – Prishtinë; 5.  Muzeu i Kosovës – Prishtinë; Shatërvani i vjetër – Prishtinë;  Shtëpi Banimi, “Hyjnilerët” – Prishtinë;  Varrezat hebraike, Tauk Bashqe – Prishtinë;  Xhamia e Çarshisë – Prishtinë: Xhamia e Jashar Pashës – Prishtinë.PrizrenKompleksi i Lidhjes Shqiptare të Prizrenit; Kisha Katolike “Zonja Ndihmëtare” – Prizren; Kino “Lumbardhi” – Prizren; Kroi i Binbashit – Prizren;  “Namazgjahu” – Prizren;  Nishani i Emin Pashës – Prizren;  Nishani i Suziut – Prizren;  Shtëpia e Musa Shehzades – Prizren;   Ura e vjetër në Grykën e Lumbardhit-  Prizren;  Shtëpia muze e Ukshin Hoti, Krushë e Madhe – Rahovec;  Kulla e Sahatit- Rahovec; Kompleks banimi i familjes Hadro – Prizren; Qendra Historike e Prizrenit.GjilanAtik Xhamia; Shtëpia  e Zekeria Abdullahut – Gjilan;  Shtëpia e Muhamer Shabanit, Përlepnicë;  Shtëpia e Haxhi Ahmetit, Remnik – Viti;  Kisha e “Shën Anës”, Dunav;  Shkolla e muzikës – Gjilan; Kisha e “Shndërrimit”, Pasjan – Partesh;  Teqja në Topanicë – Kamenicë;  Xhamia e Sinan Pashës – Kaçanik;  Kompleksi “Kisha dhe Xhamia” – Ferizaj; Objekti i ish- depos ushtarake turke – Gjilan; Objekti i “Kaimekamllakut”- Gjilan.MitrovicëKompleksi Memorial “Adem Jashari“ në Prekaz – Skenderaj;  Hamami në Vushtrri; Hamami në Mitrovicë;  Ndërtesa e Hotelit “Jadran” – Mitrovicë;  Shtëpia e Xhafer Devës – Mitrovicë’ Kulla e Isa Boletinit, Boletin – Zveçan;  Kulla e Rexhë Gashit, Abri e Ulët – Skenderaj.PejëKonaku i Tahir Beut – Pejë; Bajrakli Xhamia – Pejë;  Konaku i Kasapollëve – Pejë;  Kulla e Ali Gecit, Llukë e Ulët – Deçan; Kulla e Hasan Rexhë Salihaj, Shushicë e Ulët – Istog.GjakovëShtëpia tradicionale e Mazllom Zherka – Gjakovë; Kulla e Tosum Beut – Gjakovë; Kulla e Koshit – Gjakovë;  Kisha Katolike e “Shën Antonit” – Gjakovë;  Tërësia Urbanistike “Çarshia e Madhe” – Gjakovë;  Ura e Terzive-  Gjakovë; Ura e Tabakëve – Gjakovë.Kategoria: Trashëgimia ArkeologjikeQyteti mesjetar i Novobërdës; Shpella e Radavcit – Pejë; Vendbanimi në Gllamnik – Podujevë;  Katedralja e “Shën Nikollës” – Novobërdë;  Xhamia e Trepçës, Mazhiq – Mitrovicë; Gërmadhat e kishës  latine/katolike Sakse, “Shën Pjetri”, Stan Tërg- Mitrivicë; Ura gurit – Vushtrri."
"‘Dodona’ publikon orarin e shfaqjeve për muajin janar
Teatri i Qytetit të Prishtinës, “Dodona” ka publikuar orarin e shfaqjeve për muajin janar 2022.Repriza e shfaqjes për fëmijë “Mustaqoshi larosh” që jepet të shtunën, më 8 janar 2022, do të hapë repertorin e shfaqjeve të “Dodonës’ për 2022.Gjatë këtij muaji, sipas programit, “Dodona” do të shfaq tri shfaqje vetëm gjatë vikendeve (çdo të shtunë dhe të diele).Teatri i Qytetit të Prishtinës, “Dodona” është i vetmi teatër në vend i cili jep shfaqje rregullt me kukulla, gjatë vikendeve, për fëmijë.Orari i shfaqjeve:"
"Parashikimet për çmimet BAFTA, Yllka Gashi në të njëjtën listë me Nicole Kidman dhe Penelope Cruz
Aktorja kosovare Yllka Gashi është renditur në mesin e 14 aktoreve të cilat kanë famë botërore dhe karrierë të bujshme, për mundësinë e futjes në listën e gjatë të nominimeve në kategorinë ‘Aktorja në rolin kryesor’, në Akademinë Britanike të Filmit (BAFTA), në Britani të Madhe.Ky parashikim për aktoren e filmit “Zgjoi”,  është bërë nga mediumi i mirënjohur amerikan “Variety”– medium i cili bën parashikimet e nominimeve për çmimet më prestigjioze në botë, përfshirë edhe Oscar.Në këtë listë Gashi renditet në mesin e aktoreve të cilat kanë luajtur në filmat më të vlerësuar në botë: Nicole Kidman, Olivia Colman, Penelope Cruz, Kristen Stewart, Jessica Chastain, Frances McDormand Nicole Kidman, Niamh Algar, Emilia Jones, Jessica, Chastain, Jodie Comer, Alana Haim, Olivia Colman, Penelope Cruz,Tessa Thompson, Kristen Steëart, Jasmine Batchelor, Frances McDormand dhe Lady Gaga.Pas këtij artikulli ka reaguar aktorja Gashi duke vlerësuar se edhe nëse mbetet vetëm parashikim medial, kjo renditje do të mbes nder i veçantë për të.“Ta shoh emrin tim, të filmit “Zgjoi”, të Blerta Bashollit e produksionit “Ikonë”, e emrin e Kosovës në këso listash, më duhet ta pranoj që zemra më bëhet mal nga gëzimi e krenaria, por edhe nga mirënjohja e falënderimi që e kam për ata me të cilët kam pasur fatin e mirë ta bëjmë këtë film,” ka shkruar Gashi në Facebook.Raundi i parë i votimit për çmimet BAFTA është mbyllur më 3 janar. Akademia Britanike do të shpallë listën e saj të gjatë në të gjitha kategoritë më 12 janar.Nominimet zyrtare të BAFTA do të shpallen më 3 shkurt. Çmimet BAFTA janë planifikuar të zhvillohen vendi më 13 mars. BAFTA është Akademi Prestigjioze e Filmit në botë. çmimet më të mëdha të filmit në Britani. Akademia u formua në vitin 1947 nga një grup producentësh britanikë të filmit. Ka rreth 7500 anëtarë dhe mban çmimet e filmit një herë në vit.Në fund të dhjetorit Kosova ka arriti për herë të parë të hyjë në listën e ngushtë për çmimin Oscar me filmin “Zgjoi”.‘Zgjoi’ me regji të Blerta Bashollit ka marrë tri çmimet kryesore:  ‘Filmi më i mirë’, ‘Regjisorja më i mirë dhe ‘Çmimin e publikut’ të “Sundance Film Festival” në SHBA.“Zgjoi” është i frymëzuar nga historia e vërtetë e Fahrijes (interpretuar nga Yllka Gashi) nga Krusha e Madhe, e cila në kërkim të burrit të saj të humbur gjatë luftës në Kosovë, fillon një biznes bujqësor për t’a siguruar mbijetesën e familjes, në një ambient tradicionalisht patriarkal ku ambicia për t’u zhvilluar nuk shihet me sy të mirë."
"Teatri Kombëtar gjatë vitit shiti 5 mijë bileta
Gjatë vitit 2021, vit që shkoi pothuajse çdo ditë duke u përballë me COVID-19, Teatri Kombëtar i Kosovës ka arritur të shfaqë para publikut 102 shfaqje.Ndërsa numri i biletave të shitura nga Teatri Kombëtar ka qenë 5 mijë e 9 të tilla gjatë gjithë vitit.Nga shitja e biletave gjatë 2021, teatri ka inkasuar 9 mijë e 359 euro, prej tyre 4 mijë 968 janë të hyra të TKK-në, kurse 4 mijë e 391 euro kanë shkuar për shfaqjet mysafire që janë dhënë gjatë vitit.Naser Shatrolli, zëvendësdrejtor i Teatrit Kombëtar të Kosovës ka thënë për KALLXO.com se gjatë 2021 ky teatër ka realizuar 7 premiera dhe 61 repriza të shfaqjeve.“Gjatë 2021-tës TKK ka arritur të shes 5,702 bileta, ndërsa ka realizuar gjithsejtë 102 shfaqjet teatrore. Nga to, 7 premiera, 61 repriza dhe 34 shfaqje mysafire”, ka thënë Shatrolli.Ndërkaq janë anuluar 46 shfaqje të planifikuara.Buxheti i TKK-së për repertorin, sipas ligjit të buxheti për 2021, ishte 370 mijë euro.Gjatë këtij viti në TKK  janë realizuar premierat e shfaqjeve: “Të vdekurit mbajnë zi për atdheun” me regji të Erson Zymberit, “Koleksionisti i syve” të Ben Apollonit, “La Rrem” me regji të Kushtrim Koliqit, “Pa mua” (diptih teatror) me regji të Shkurte Aliut dhe Alban Beqiraj, “Pamje revolucioni” nga Kaltrim Bala, “Lela & Co” nga Eki Rrahmani dhe “Aroma e Hënës” me regji të Rozi Kostanit."
"Asetet që u propozuan për mbrojtje të përhershme, MKRS dhe KKTK nuk tregojë cilat janë objektet
Ministria e Kulturës, Rinisë dhe Sportit dhe Këshilli i Kosovës për Trashëgiminë Kulturore nuk kanë treguar se cilat astet të trashëgimisë kulturore janë propozuar për t`u bërë pjesë e listës së mbrojtjes së përhershme nga shteti.Ministria e Kulturës, Rinisë dhe Sportit (MKRS) ka dorëzuar dy ditë më parë në Këshillin e Kosovës për Trashëgiminë Kulturore (KKTK) dosjet e 54 asteve të trashëgimisë kulturore.Këto 54 asete nga fusha e trashëgimisë arkitektonike dhe arkeologjikë, pritet t’i bashkohen 23 aseteve tjera që tashmë janë në mbrojtje të përhershme nga shteti.Sipas ligjit për Trashëgiminë Kulturore, KKTK-ja është i obliguar që të shqyrtojë dosjet dhe më pas do të vlerësojë nëse janë apo jo të gatshme që këto 54 astet të futen në Listën e mbrojtjes së përhershme të Trashëgimisë Kulturore.As MKRS e As KKTK nuk kanë treguar se cilat asete janë propozuar për mbrojtje të përhershme.Zanita Halimi, kryetare e KKTK-së i ka thënë KALLXO.com se s’mund të jap ndonjë informacion lidhur me asetet pa u bërë vlerësimi fillestar i dosjeve.Ky vlerësim, sipas saj, pritet të nisë në fillim të 2022.“Vlerësimin (dosjet e 54 aseteve) e fillojmë vitin tjetër, njëherë pa e bërë vlerësimin fillestar s’ mund t’iu informojmë për afatet kohore dhe asetet. Por, gjithsesi i gjithë procesi do të jetë transparent dhe do t’ ju informojmë me kohë”, ka thënë Halimi.MKRS nuk i është përgjigjur interesimit të KALLXO.com lidhur me astete e propozuar për mbrojtje.Në konferencën e fundvitit, ministri i MKRS-së, Hajrulla Çeku bëri të ditur se ministria ka dërguar 54 dosje të aseteve të trashëgimisë kulturore për vlerësim për listën e mbrojtjes së përhershme.“Sot kemi dorëzuar 54 dosje të aseteve të trashëgimisë kulturore për mbrojte të përhershme në KKTK dhe me ritëm të shtuar do të vazhdojmë edhe gjatë viti të ardhshëm”, ka thënë Çeku gjatë konferencës, por pa dhënë hollësi të tjera.Sipas Ligjit për Trashëgiminë Kulturore, MKRS është e obliguar që astet që përzgjedh për t’i bëjë pjesë të listës së përhershme të mbrojtjes, fillimisht duhet të marrin miratimin e KKTK-së.“Asetet e trashëgimisë kulturore të propozuar për mbrojtje të përhershme do t’ i paraqiten Këshillit të Kosovës për Trashëgimi Kulturore për rishikim, adaptim ose refuzim. Vendimi për përfshirjen e objekteve nё listën e trashëgimish kulturore nёn mbrojtje tё përhershme tё përcaktuar nga KKTK, nënshkruhet nga ministri me ç’rast hyn nё fuqi mbrojtja e përhershme e tyre me kёtё ligj. Lista e trashëgimisë kulturore do tё jetë e hapur për publikun”, thuhet në nenin 4, pika 3 dhe 4 të ligjit për Trashëgiminë Kulturore.Aktualisht, Lista e aseteve të Trashëgimisë Kulturore për mbrojtje të përhershme përbëhet prej 23 aseteve të trashëgimisë.  Kjo listë ishte miratuar në 2016.    "
"Ronela Hajati ngadhënjen në Festivalin e Këngës të RTSh-së, do ta përfaqësojë Shqipërinë në 'Eurovision 2022'
Edicionin e 60-të të Festivalit të Këngës së Radio Televizionit Shqiptar e ka fituar Ronela Hajati me këngën ‘Sekret’.Vendi i dytë i këtij edicioni i ka takuar Alban Ramosajt me këngën ‘Theje’.Vendi i tretë është ndarë mes dy artistëve: Rezarta Smaja me këngën ‘E jemja nuse’ dhe Eldis Arrnjeti me këngën ‘Refuzoj’.Ronela Hajati do ta përfaqësojë Shqipërinë në edicionin e 66-të të Festivalit Evropian të Këngës “Eurovision 2022”.Ky edicion do të mbahet në Pala Alpitour në Torino të Italisë pas fitores së shtetit në Festivalin e vitit 2021 me këngën “Zitti e buoni” nga Måneskin.Festivali do të përbëhet nga dy gjysmëfinale më 10 dhe 12 maj, dhe një finale më 14 maj 2022.Kjo do të jetë hera e tretë që Italia e organizon konkursin (pasi kishte organizuar më parë edicionin 1965 në Napoli dhe atë 1991 në Romë)."
"‘Eurodrama’ hap thirrje për dramën shqipe
Komiteti shqiptar i “Eurodramës” ka hapur thirrjen për dramat në gjuhën shqipe, për vitin 2021 – 2022.Për këtë edicion ky komiteti do të përzgjedhë drama nga autorët shqiptarë, të shkruara në këto 3 vitet e fundit.“Eurodrama” është një rast i mirë për depërtimin e dramaturgëve shqiptarë në orbitën e regjisorëve dhe teatrove botërore.Përmes një njoftimi, komiteti i shqiptar i “Eurodramës” bën të ditur se dramat mund të dorëzohen nga autorët, botuesit, agjentët, etj., në e-mail adresë: [email protected]; me titullin: EURODRAM 2021.“Propozimet duhet të përfshijnë dramën e plotë, një përmbledhje të shkurtër të dramës (synopsis), një biografi të shkurt të dramaturgut/es, një faqe faktesh (data dhe vendi i shkrimit, numri i karaktereve, referencat për ndonjë shpërblim dhe produksionet eventuale të mëparshme) si dhe informata shtesë që mund të jenë të rëndësishme”, thuhet në njoftim e Komitetit shqiptar të “Eurodramës”.Përzgjedhjet e tri dramave më të mira, sipas “Eurodramës” nuk nënkupton ndonjë shpërblim me pagesë.Përzgjedhja e dramës nga ana e komitetit shqiptar është ftesë për regjisorët, teatrot dhe botuesit e ndryshëm lokal e ndërkombëtar për ta vënë në skenë apo botuar dramën e propozuar.Afati i fundit për dorëzimin e dramave është 15 janar 2022.Qëllimi kryesor i “Eurodramës” është që promovojë punën e dramaturgëve, që në masë të madhe mbetet e pabotuar, duke i kushtuar vëmendje diversitetit gjuhësor. "
"Ministrat e NATO-s me qëndrim të përbashkët lidhur me agresionin rus 
Të 30 anëtarët e NATO-s janë bashkuar kundër veprimit ushtarak rus në Ukrainë, tha më 7 janar misioni i Shteteve të Bashkuara në këtë aleancë, pas një takimi virtual të ministrave të Jashtëm të NATO-s.“Ministrat e Jashtëm të të gjitha shteteve të NATO-s ritheksuan unitetin tonë në përgjigje të agresionit rus kundër Ukrainës gjatë takimit të sotëm të jashtëzakonshëm”, tha misioni përmes një postimi në Twitter.“Përpara takimit të Këshillit NATO-Rusi, ministrat theksuan nevojën për diplomaci, dialog dhe shtensionim të situatës”, u tha më tej në deklaratën e misionit.Ministri i Jashtëm i Letonisë, Edgars Rinkevics komentoi në Twitter pas përfundimit të takimit.“Takim i mirë i ministrave të Jashtëm të NATO-s. Uniteti i aleatëve, mbrojtja efikase, kolektive dhe mbështetja për partnerët tanë janë elementet kryesore për ta trajtuar sjelljen agresive të Rusisë”, tha ai në Twitter. “Ne jemi të gatshëm që të angazhohemi në dialog me Rusinë, por jo në kurriz të vlerave apo parimeve tona kryesore”, shtoi ai.Ministrat e Jashtëm mbajtën takimin virtual në mes të paralajmërimeve të Perëndimit pas grumbullimit të dhjetëra mijërave trupave ruse në kufi me Ukrainën, teksa presidenti rus, Vladimir Putin po kërkon garanci që Ukraina të mos anëtarësohet në NATO.Zyrtarët perëndimorë kanë thënë se rreth 90,000 trupa ruse dhe pajisje janë vendosur pranë kufirit ukrainas.Moska vazhdimisht ka akuzuar SHBA-në për destabilizim në Detin e Zi dhe në rajonin përreth, duke thënë se vendosja e trupave ruse është çështje e brendshme e Rusisë.Lidhur me shqetësimet për një pushtim të mundshëm të Ukrainës nga Rusia, por edhe për garancitë e sigurisë që po kërkon Moska, diplomatët amerikanë dhe rusë do të takohen në Gjenevë më 10 janar, në përpjekje për të ulur tensionet.Po të njëjtën ditë, ministri i Jashtëm ukrainas, Dmytro Kuleba, do të vizitojë selinë e NATO-s në Bruksel.Këshilli NATO-Rusi do të takohet më 12 janar për të diskutuar për Ukrainën dhe uljen e rrezikut. Ky do të jetë takimi i parë i këtij këshilli që prej vitit 2019."
"BE: S’ka zgjidhje të tensioneve Rusi-Ukrainë pa Evropën
Komisioni Evropian dhe Franca kanë shprehur nevojën e përfshirjes evropiane, teksa Rusia dhe Perëndimi po vazhdojnë të përballen diplomatikisht lidhur me kërcënimin e mundshëm të përshkallëzimit të konfliktit në Ukrainë.Presidentja e Komisionit Evropian, Ursula von der Lyen, tha se “një gjë është e qartë: S’ka zgjidhje pa Evropën. Cilado që të jetë zgjidhja, Evropa duhet të përfshihet”.Shtetet e Bashkuara dhe partnerët evropianë e kanë kërcënuar Rusinë me pasoja të rënda nëse e pushon Ukrainën, teksa Moska ka grumbulluar mijëra trupa në afërsi të kufirit ukrainas dhe po kërkon garanci të sigurisë kundër zgjerimit të NATO-s nga lindja.Von der Leyen tha se Bashkimi Evropian “është shumë prezent” në Ukrainë, përfshirë edhe përmes ndihmës miliardëshe që i jep Kievit.Duke folur në një konferencë të përbashkët për media me shefen e KE-së, presidenti francez, Emmanuel Macron mirëpriti bisedimet direkte SHBA-Rusi, që do të nisin javën e ardhshme. Ai tha se “arkitektura e sigurisë evropiane”, na “takon ne që ta ndërtojmë”.Macron tha se “është mirë që ka diskutime ndërmjet SHBA-së dhe Rusisë” dhe shtoi se “bashkëpunimi ndërmjet evropianëve dhe amerikanëve për këtë çështje është shembullor”.Por, ai i bëri thirrje BE-së që të zhvillojë bisedime me Moskën.Zyrtarët e SHBA-së dhe Rusisë do të takohen në Gjenevë më 10 janar, ndërkaq një takim NATO-Rusi dhe BE do të mbahen më pas dhe kriza në Ukrainë do të jetë temë e diskutimeve."
"Messi mund të largohet nga PSG-ja
Transferimi i Lionel Messit te gjiganti francez PSG bëri jehonë të madhe në botën e futbollit.Por nëse Messi nuk arrin që të fitojë Ligën e Kampionëve me skuadrën e tij, e ardhmja e tij te francezët do të vihet në pikëpyetje.Ish-lojtari i Barcelonës, Lobo Carrasco, ka thënë se Messi mund të largohet nga PSG-ja në rast se ai nuk arrin që të fitojë trofeun e Ligës së Kampionëve.“Messit gjithmonë do t’i mungojë “modus vivendi” që kishte në Barcelonë. Nëse ai triumfon, që është fitimi i Ligës së Kampionëve, ai mund ta zgjasë qëndrimin e tij edhe për një vit. Nëse PSG nuk e fiton Ligën e Kampionëve, një vit do të jetë shumë. gjatë dhe mund të detyrojë largimin e tij në qershor” pohoi ish-lojtari.Messi këtë sezon në fanellën e PSG-së ka zhvilluar 16 ndeshje dhe ka arritur të shënojë gjashtë gola. Golin e parë  te PSG-ja, Messi e ka shënuar pikërisht në kuadër të Ligës së Kampionëve.Pas përfundimit të fazës së grupeve, në 1\16 e Ligës se Kampionëve PSG do të ketë një punë të vështirë pasi përballë do të këtë ekipin e Real Madrid."
"Këta janë tre kandidatët për trajnerin e vitit
FIFA ka publikuar emrat e tre trajnerëve kandidatë për të marrë çmimin e trajnerit më të mirë në botë.Të nominuarit për pozitën e trajnerit më të mirë në botë janë: Pep Guardiola (Manchester City), Roberto Mancini(Italy) dhe Thomas Tuchel (Chelsea).Guardiola pati një sezon fantastik me Manchester City pasi u shpall kampion i Ligës Angleze. Mancini arriti që kombëtaren e Italisë ta shpallte kampion të Evropës, ndërsa Tuchel arriti që me Chelsea të fitonte edicionin e fundit të Ligës së Kampionëve.Lajmi është bërë publik nga faqja zyrtare e FIFA-së në Twitter.Fituesi i këtij trofeu do të shpallet me 17 janar në një ceremoni që do të organizohet në Zurich.👔 🧠 These are the final three bosses vying for #TheBest FIFA Men’s Coach award!🧐 Who should be crowned #TheBest of 2021?🇪🇸 Pep Guardiola | @ManCity🇮🇹 @robymancio | @Azzurri_En🇩🇪 Thomas Tuchel | @ChelseaFC pic.twitter.com/TUJiZZmUS0— FIFA World Cup (@FIFAWorldCup) January 6, 2022"
"Australia ia anulon vizën tenistit, Novak Gjokoviq
Tenistit numër një në botë, Novak Gjokoviq i është ndaluar hyrja në Australi për shkak të një problemi me vizën e tij.Tenisti serb arriti në Melburn të mërkurën, kur autoritetet vërejtën një gabim në aplikimin e tij për vizë.Gjokoviq ishte paraparë të luante në Grand Slam-in e parë për këtë vit në Australian Open, pasi u përjashtua nga rregulli për vaksinim kundër koronavirusit.Ky përjashtim e lejon atë që të luajë në këtë turne, pavarësisht statusit të tij të vaksinimit, që nuk është bërë publik.Mediat australiane kanë raportuar se ekipi i Gjokoviqit ka aplikuar për një vizë tjetër, dhe jo për një vizë që i lejonte këtë përjashtim mjekësor. Sipas babait të tij, Sërxhan Gjokoviq, tenisti po mbahet në një dhomë të aeroportit “ku askush nuk mund të hyjë” dhe po ruhet nga dy policë.Novak Gjokoviq do të dëbohet nga Australia, por avokatët e tij mund ta apelojnë vendimin, raportuan mediat australiane."
"COVID-19, shtyhet ndeshja Arsenal-Liverpool
Ndeshja midis Arsenalit dhe Liverpoolit në kuadër të Carabao Cup është shtyrë.Lajmi është bërë i ditur nga 101 great goals në rrjetin social Twitter.Arsyeja se përse kjo ndeshje është shtyrë është se shumica e pjesëtarëve të klubit të Liverpool kanë rezultuar pozitivë me COVID-19.Pos Arsenalit dhe Liverpoolit për këtë trofe po garojnë edhe Tottenham dhe Chelsea.Ndeshja e parë në mes të Chelsea dhe Tottenham zhvillohet sonte duke filluar nga ora 20:45.Ndeshjet gjysmëfinale të Carabao Cup zhvillohen me sistem vajtje-ardhje.Liverpool’s @Carabao_Cup semi final first leg vs Arsenal has been postponed. This is due to Covid-19, injuries and Afcon participation in the Liverpool squad. pic.twitter.com/YuSrqwHhnD— 101 Great Goals (@101greatgoals) January 5, 2022"
"Tre gjyqtare nga Shqipëria pajisen me stemën e FIFA-së
Tre gjyqtare të futbollit nga Shqipëria janë pajisur me stemën e FIFA-së.Bëhet fjalë për Mirela Çemerin, Mirjeta Salla dhe Edjena Kapxhiku që tashmë janë pajisur me stemën e FIFA-së dhe mund të ndajnë drejtësinë edhe në ndeshjet ndërkombëtare.Lajmi është bërë i ditur nga ana e Federatës Shqiptare të Futbollit në një komunikatë për media.Kjo nuk do të jetë hera e parë që një gjyqtare do të ndajë drejtësinë në ndeshjet ndërkombëtare.Më herët këtë e kanë bërë edhe Emanuela Rrusta si gjyqtare kryesore ndërsa si asistente kanë qenë Erinda Kume dhe Koleta Prenga. "
"Rreth 50 pretendentë për të marrë pozitën e trajnerit të Kosovës
Rreth 50 kandidatë kanë aplikuar për të marrë drejtimin e Kombëtares së Kosovës në futboll.Lajmi është bërë i ditur nga ana e zyrtarëve të Federatës së Futbollit të Kosovës.Në një prononcim për KALLXO.com nga FFK-ja kanë thënë se janë rreth 50 kandidatë që kanë dërguar aplikacionet e tyre për të marrë postin e trajnerit të Kombëtares së Kosovës.“Ka shumë kandidatë, rreth 50 është numri i kandidatëve që kanë shprehur dëshirën për të marrë drejtimin e Kombëtares së Kosovës”, thonë nga FFK-ja.Po ashtu, nga FFK-ja thonë që brenda këtij muaji ky numër filtrohet duke përgatitur një listë me pesë pretendentët kryesorë për pozitën e trajnerit.“Besoj që brenda këtë muaji do të vijmë deri te një numër më i vogël, besoj në pesë kandidatë”, thonë nga FFK-ja.Zyrtarët e Federatës së Futbollit të Kosovës thonë për KALLXO.com se nuk ka ndonjë emër konkret.“Jo, nuk ka ndonjë emër konkret, emri i trajnerit do të zbulohet para ndeshjeve miqësore të muajit mars” thonë për KALLXO.com nga FFK-ja.Kujtojmë që Kosovën në ndeshjet e fundit e ka drejtuar trajneri i përkohshëm Primozh Gliha, i cili e ka zëvendësuar të shkarkuarin Bernard Challandes.Më 13 tetor është shkarkuar Bernard Challandes nga pozita e trajnerit të Kosovës pas një serie të dobët në kualifikimet për Kampionatin Botëror “Katar 2022”."
"Ballkani i Suharekës emëron trajnerin e ri
Pas shkarkimit të Bekim Isufit nga pozita e trajnerit, ekipi i Ballkanit nga Suhareka tashmë ka emëruar trajnerin e ri.Ilir Daja do të jetë në krye të Ballkanit ndërsa ndihmëstrajner pritet të jetë Artim Pollozhani.Lajmi është bërë i ditur nga ana e klubit përmes një njoftimi për media.“Pas një mbledhje të stafit drejtues dhe stafit teknik, u vendos që Ilir Daja të merrte drejtimin e skuadrës, ndërkohë që Artim Pollozhani do të jetë ndihmës i tij”, thuhet në komunikatën e klubit nga Suhareka.Ilir Daja edhe më herët ka ushtruar pozitën e trajnerit. Ai ishte për një periudhë kohore në krye të klubit nga Superliga e Shqipërisë, KF Partizani.Daja do të jetë trajneri i katërt brenda 12 muajve që merr pozitën e trajnerit të Ballkanit, për arsye se brenda 12 muajve, Ballkani kishte emëruar dhe shkarkuar 3 trajnerë."
"Këta janë 30 sportistët më të pasur në botë
Është bërë publike lista prej 30-të sportistëve më të pasur në botë.Kjo listë është bërë publike përmes një bashkëpunimi në mes të Forbes dhe Celebrity.Në vendin e 30-të në ranglistën e sportistëve më të pasur në botë gjendet Kimi Raikkonen.Raikkonen deri këtë vit ka qenë garues në Formula 1, dhe ka arritur që të fitojë mbi 50 milionë dollarë në vit, duke e bërë atë njërin ndër sportistët më të paguar në botën e sportit.Ai njihet edhe si njeri i akullit apo “Iceman” për shkak të karakterit të tij.Që nga viti 2022, pasuria e Kimi Raikkonen është 250 milionë dollarë.Ndër 30 sportistët më të pasur janë edhe dy pilotë të tjerë të Formula 1, Fernando Alonso në pozitën e 27-të me 260 milionë dollarë dhe Lewis Hamilton me 285 milionë dollarë.Në pozitën e 14-të gjendet David Beckham me 450 milionë dollarë.Futbollisti portugez Cristiano Ronaldo gjendet në pozitën e 12-të. Pasuria e tij arrin shifrën 500 milionë dollarë, ndërsa Mesi gjendet në pozitën e 8-të dhe pasuria e tij është 600 milionë dollarë.Tenisti i njohur Roger Federer gjendet në pozitën e 16-të në ranglistë. Pasuria e tij është 450 milionë dollarë.Basketbollisti amerikan Lebron James gjendet në pozitën e 13-të dhe pasuria e tij arrin në 500 milionë dollarë.Në pozitën e 5-të është golfisti Tiger Woods me një pasuri prej 800 milionë dollarësh.Ndërsa në pozitën e parë gjendet legjenda e basketbollit amerikan, Michael Jordan, që posedon pasuri prej 2.2 miliardë dollarë.Ky është linku me listën e plotë.    "
"Sonte Kosova kundër Greqisë në Hendboll
Kombëtarja e Kosovës në Hendboll në kategorinë e meshkujve sonte do të përballet kundër kombëtares së Greqisë.Kjo ndeshje zhvillohet në kuadër të kualifikimeve për Kampionatin Botëror 2023 që mbahet në Poloni dhe Suedi.Kjo ndeshje nis nga ora 19:15 minuta dhe zhvillohet në Pallatin e Rinisë se Sporteve.Po ashtu pas katër ditëve, me 9 janar Kombëtarja e Kosovës do të udhëtojë në Greqi për t’u përballur përsëri kundër Greqisë.Kosova gjendet në grupin 1 bashkë me Turqinë, Belgjikën dhe Greqinë. Pas dy ndeshjeve të zhvilluara Dardanët gjenden në pozitën e fundit në tabelë me 1 pikë të grumbulluara pas dy ndeshjeve të zhvilluara.Në ndeshjen e parë Kosova kishte pësuar humbje 25:23 nga Kombëtarja e Turqisë ndërsa në ndeshjen e dytë Kosova kishte barazuar kundër Belgjikës me rezultat 28:28."
"Metaversi, teknologjia e pastër, hapësira e militarizuar: Pesë zhvillime teknologjike për t’i ndjekur gjatë vitit 2022
Nëse viti 2021 ishte vit kur bota kaloi nëpër tronditjen e shkaktuar nga COVID-19, viti 2022 do të jetë viti kur bota do të ecën mbi themelet e “normales së re” që e ka krijuar pandemia.Dy vjet me koronavirus kanë ndryshuar mënyrën se si jetojnë njerëzit nëpër botë, nga të punuarit më të shumtë nga distanca, e deri te natyra e ndryshuar e udhëtimeve ndërkombëtare, dhe varësia në rritje nga komunikimet digjitale.Brenda javësh, COVID-19 e shtyu botën në një të ardhme shumë të ndryshme, teksa firma globale e këshillimit McKinsey tha se gjatë tre muajve të parë të pandemisë, bota “bëri pesë vjet përpara për sa i përket përvetësimit të teknologjisë nga konsumatorët dhe bizneset”.Në shumë mënyra, viti 2022 pritet të bëhet një version më i avancuar i ndryshimeve të shpejta të shkaktuara nga pandemia, teksa parashihen hapa edhe më të mëdhenj në teknologji.Sipas sipërmarrësit dhe futuristit Peter Diamandis, ne do të përjetojmë progres më të madh në dekadën e ardhshme sesa në 100 vjetët e kaluar së bashku, teksa teknologjia po riformon shkencën e shëndetit dhe atë të materieve, energjinë, transportin, dhe një mori industrish dhe fushash të tjera.“Në dhjetë vjetët e ardhshëm, ne do ta ndryshojmë çdo industri”, ka thënë Diamandis për The Guardian, gjatë një interviste të dhënë më 2020. “(Po lëvizet) edhe më shpejt, sepse po rritet numri i njerëzve që kanë qasje në teknologji, prandaj jemi në gjendje të zgjidhim edhe më shumë probleme”.Implikimet e këtyre ndryshimeve mund të jenë të mëdha, dhe mund të prekin korporata, qeveri, dhe popuj kudo në botë.Gjatë vitit 2022, bota parashihet të bëhet gjithnjë e më virtuale, dhe rrjedhimisht të ndryshojë gjithçka, nga moda e deri te financat.Përparimet në teknologjinë e energjisë së pastër dhe në bioinxhinieri janë gjithashtu në horizont, dhe mund të ndihmojnë shumë në luftimin e ndryshimeve klimatike dhe në trajtimin e sëmundjeve.Hapësira, e cila tashmë po mësohet me një varg lojtarësh privatë, po bëhet gjithashtu një fushë e re për konkurrim ushtarak ndërmjet vendeve, veçanërisht mes Shteteve të Bashkuara dhe Kinës. Tensionet politike ndërmjet Pekinit dhe Moskës gjithashtu kanë shkaktuar mungesë globale të gjysmëpërçuesve, të cilët fuqizojnë një gamë të gjerë të produkteve, dhe mund të prekin edhe zinxhirët globalë të furnizimeve.Këto janë pesë zhvillimet e mëdha teknologjike për t’i ndjekur gjatë vitit 2022:Pasi Mark Zuckerberg njoftoi në tetor se Facebook po ndërronte emrin si korporatë në Meta, dhe se organizata do ta përqendronte vëmendjen e saj mbi ndërtimin e të ashtuquajturit metavers, ky koncept fitoi zë, pavarësisht se ideja ka ekzistuar prej dekadash.Në thelb, metaversi është një imitim hipotetik i internetit, i cili mbështet mjediset virtuale tredimensionale online, nëpërmjet kompjuterit tradicional, si dhe pajisjeve për realitet të simuluar apo të zmadhuar, siç janë realiteti virtual (VR) dhe realiteti i shtuar (AR).Por, elementet e metaversit dhe një mënyrë gjithnjë e më virtuale e jetës tashmë janë realitet.NFT-të, apo tokenët e pakëmbyeshëm, tashmë janë paraqitur si valutë për metaversin që po krijohet. Kjo trajektore duket se do të përshpejtohet gjatë vitit 2022 dhe përtej.No media source currently availablePër më pak se një vit, mbi 400 milionë dollarë janë derdhur në NFT-të, dhe ritmi po shpejtohet. Sipas Forbes, rreth 40 milionë dollarë në muaj llogaritet se investohen në tokenë, dhe rekordet e fitimeve po vazhdojnë të vendosen çdo muaj.Konvergjenca ndërmjet personit fizik dhe virtual gjithashtu po zgjerohet, dhe po përdoret gjithnjë e më shumë për përfitime financiare nga kompanitë e mëdha.Në tetor, Nike i dorëzoi aplikacionet për regjistrim të markës tregtare, si pjesë e përgatitjeve të saj për të shitur atlete dhe veshje virtuale, ndërsa kompania së fundmi ka blerë një kompani të vogël për të përshpejtuar “transformimin digjital” të saj.Markat tjera të mëdha të modës gjithashtu po përqendrohen mbi metaversin, teksa së fundmi u shit një çantë digjitale për 4,115 dollarë dhe një diademë virtuale për 341.000 dollarë.Gjetkë, çmimet e patundshmërive digjitale kanë vënë rekorde të reja gjatë javëve të fundit, ndërsa firmat e arkitekturës digjitale po paguhen deri në 300,000 dollarë për dizajne virtuale.“[Metaversi] është këtu tashmë. Është një koncept i rëndësishëm që njerëzit duhet ta dinë, kur mendohet për perspektivën e zhvillimit afatgjatë për shumë kompani teknologjike”, ka thënë Mark Shmulik, analist i lartë në firmën amerikane të ndërmjetësimit Alliance Berstein, gjatë një bisede me gazetarë. “Ndonëse ende mund të mos ketë ndodhur zhvillimi i madh, për të shtyrë përvetësimin masiv, ne mund të jemi më afër momentit të zhbllokimit sesa që mendojnë njerëzit”.Në një raport të publikuar më herët më 2021, Paneli Ndërqeveritar për Ndryshime Klimatike i Organizatës së Kombeve të Bashkuara ka thënë se varësia e vazhdueshme nga karburantet fosile po e ngroh botën me një ritëm të paprecedentë në 2,000 vjetët e fundit – dhe se efektet e kësaj janë të dukshme, teksa thatësira rekorde, zjarret e egra dhe përmbytjet po i shkatërrojnë komunitetet në mbarë botën.Sipas raportit, gjërat pritet të përkeqësohen, nëse lirimet e gazrave serrë vazhdojnë, ndërsa vendimet për energjinë gjatë viteve të ardhshme do të jenë faktor i rëndësishëm në përcaktimin e shkallës së ndikimit të tyre në planet.Një shkak për optimizëm të matur është se energjia e ripërtërishme, transporti ekologjik, ndërtesat që kursejnë energjinë, dhe konsumimi i kujdesshëm i ujit, janë në thelb të trendëve të teknologjisë së pastër, që pritet të marrin hov gjatë vitit 2022.Sipas raportit të fundvitit të McKinsey-t, 75 për qind e energjisë globale do të prodhohet nga materialet ekologjike më 2050, dhe, teksa kostot e lidhura me teknologjinë e pastër po vazhdojnë të bien, përdorimi i saj nëpër një varg industrish pritet të rritet.Por, teksa po përparon revolucioni i energjisë së pastër, shumë analistë paralajmërojnë për disa prej efekteve të paqëllimta anësore, të cilat mund t’i sjellë ndryshimi.Kongoja, për shembull, e cila prodhon më shumë se dy të tretat e kobaltit të botës, po merr rol të rëndësishëm, teksa prodhuesit e mëdhenj të automjeteve po zotohen për luftimin e ndryshimeve klimatike, nëpërmjet kalimit nga automjetet që përdorin lëndë djegëse, në të tillë që fuqizohen nga bateritë, të cilave u duhet minerali për t’u prodhuar.Përderisa largimi nga karburantet fosile mund të ndihmojë rreth problemit të rritjes së temperaturave, një hetim i kryer së voni nga The New York Times ka zbuluar se shumë zgjidhje të teknologjisë së pastër kanë sjellë me vete probleme të natyrës etike, si dhe ende varen nga industrisë e minierave nxjerrëse, që ndjekin “një cikël të njohur të shfrytëzimit, lakmisë, dhe hileve”, gjëra nga të cilat është i prekshëm sidomos një vend në zhvillim, siç është Kongoja.Zhvillimi i shpejtë në krijimin e një vaksine që funksionon kundër COVID-19, dhe aftësia për të identifikuar dhe për të zbërthyer shpejt renditjet e varianteve të reja të virusit, janë rezultat i përparimeve të mëdha në bioteknologji, e cila mund të zhvillohet edhe më shumë në vitin 2022.Kostoja e renditjes së gjenit njerëzor është reduktuar 45-fish në dhjetë vjetët e fundit, sipas firmës së këshillimit Deloitte, dhe kjo analizë e shpejtë e materialeve gjenetike hap mundësi të reja në një varg fushash, nga zhvillimi i vaksinave të reja, deri te medikamentet e personalizuara dhe terapia e gjeneve.Deloitte parashikon se përparimet në shkencën biologjike mund të kenë “një ndikim të rëndësishëm në ekonominë dhe në jetën tonë, dhe do të prekin industritë, nga shëndetësia dhe bujqësia, deri te mallrat e konsumit, energjia dhe materialet” gjatë vitit të ardhshëm.Prej kur konfrontimi mes Shteteve të Bashkuara dhe Kinës në fushën e tregtisë dhe atë të teknologjisë u shpërfaq në vitin 2017, pjesa më e madhe e vëmendjes është përqendruar te konflikti tregtar dhe te fushata amerikane kundër Huaweit, flamurtare kineze në ndërtimin e rrjetit 5G, njëherësh kompania globale më e rëndësishme teknologjike e Kinës.Por, hapat e ndërmarrë nga Shtetet e Bashkuara për të sanksionuar dhe për të bllokuar qasjen në komponentë kyç për gjysmëpërçues paraqesin një problem më thelbësor për Kinën – dhe për zinxhirët globalë të furnizimeve.Përpjekjet për të ndalur furnizimin e firmave kineze me gjysmëpërçues të teknologjisë së fundit, dhe për të inkurajuar ndërtimin e fabrikave të çipave të avancuar në tokën amerikane, jo vetëm që kanë përfshirë industrinë e gjysmëpërçuesve në rivalitetin gjeopolitik, por gjithashtu kanë ndikuar që të shkaktohet bllokim i furnizimeve, teksa kërkesat po rriten.Gjysmëpërçuesit ndodhen përfund një numër gjithnjë e më të madh të produkteve – nga veturat dhe biçikletat elektrike, deri te rrobalarëset dhe furçat e dhëmbëve. Por, ka mungesa të shumë prej këtyre mikroçipave, teksa kompanitë kineze po grumbullojnë rezerva të çipave të shumëkërkuar, në përpjekje për ta menaxhuar situatën.“Çështja me të cilën po përballemi është se gjërat e bëra me çipa nuk e përdorin vetëm një çip”, ka thënë Alan Priestley, analist në firmën hulumtuese Gartner. “Telefonat e rinj të mençur kanë shumë, shumë çipa për kontrollimin e energjisë, dhe ka mungesa të po këtyre çipave tani”.Rezultat i menjëhershëm mund të jetë inflacioni dhe mungesa e përkohshme në treg e disa produkteve, por pasojat afatgjate mund të shihen te zinxhirët e furnizimit në shumë vende, që mund të duhet të varen krejtësisht nga vetja.Shumica dërrmuese e çipave të botës prodhohen në Kinë, përderisa Shtetet e Bashkuara përbëjnë prodhuesin e dytë më të madh. Por, që të dy vendet varen nga komponentët e njëri-tjetrit, dhe të tregjeve të tjera, për t’i prodhuar gjysmëpërçuesit.Kina po investon miliarda për të ndërtuar rrjetin e vet të brendshëm të furnizimeve, përderisa Shtetet e Bashkuara gjithashtu po përpiqen ta bëjnë industrinë më të bazuar në vend.Komisioni Evropian, dega ekzekutive e Bashkimit Evropian, po ashtu ka thënë se dëshiron të rrisë kapacitetin për prodhimin e çipave në Evropë, si pjesë e një përpjekjeje për ta bërë bllokun më të varur nga vetja për atë që ai e konsideron teknologji kritike.“Është një lëvizje e madhe, që do të ndihet shumë, dhe përtej vitit 2022”, ka thënë Priestley.Vetëm pak javë pasi Rusia rrëzoi, pa paralajmërim, një satelit të vjetruar të komunikimeve, duke vënë në rrezik të mundshëm astronautët amerikanë, Shtetet e Bashkuara testuan më 13 dhjetor qëndrueshmërinë e satelitëve të tyre përballë kërcënimeve nga Kina dhe Rusia, qindra kilometra mbi Tokë, si pjesë e lojërave të luftës në hapësirë.Përderisa veprimet e SHBA-së ishin simulime të ndihmuara nga kompjuterët, ato përfshinë rrëzimin e mundshëm të satelitëve amerikanë që gjurmojnë raketat, pengimin e valëve satelitore, dhe taktika të tjera elektronike të luftës, që janë të mundshme në hapësirë.Ritmi i konfliktit në hapësirë po intensifikohet, ka thënë gjenerali David Thompson, zëvendësshef i operacioneve hapësinore në Forcën Hapësinore të SHBA-së, në një prononcim në nëntor për The Washington Post, duke shtuar se Kina mund t’i kapërcejë Shtetet e Bashkuara për t’u bërë fuqia më e madhe hapësinore deri në fund të dekadës.Taktikat për beteja, shumë lart mbi Tokë, janë shumë të ndryshme nga ato që shihen në filmat fantastiko-shkencorë, por megjithatë mund të konsiderohen akte lufte.Ushtria kineze raportohet të jetë duke dislokuar sisteme tokësore për luftë në hapësirë, siç janë laserët që mund t’i dëmtojnë satelitët e komunitetit amerikan të inteligjencës – dhe gjithashtu besohet të jetë duke zhvilluar një satelit që mund ta çjerrë një satelit tjetër, apo ta kapë një satelit tjetër nëpërmjet një krahu robotik apo një çengeli.Ajo që është më brengosëse, sipas Daniel Porras, zyrtar për siguri hapësinore në Institutin e OKB-së për Hulumtime të Çarmatimit, në Gjenevë, është se ka pak traktate, doktrina, apo norma, për adresimin e konfliktit në hapësirë.“Nuk ka rregulla të veprimit”, ka thënë Porras. “Nuk ka ndonjë pengesë për dikë që të fillojë të ndërhyjë në sistemin hapësinor të tjetrit”.Dhe, përderisa gara e armatimit në hapësirë po intensifikohet, aktualisht në horizont nuk duket ndonjë opsion diplomatik.“Ideja e një gare armatimi në hapësirë po i afrohet realitetit, teksa teknologjia po përparon, në mungesë të zotimeve obliguese për kontrollin e armëve në hapësirë”, ka thënë Porras."
"Keqkuptimet rreth vaksinave rrezikojnë jetën e shtatzënave
Mënyra e duhur për të mundur sëmundjet është vaksinimi. Vaksina nuk është terminologji e panjohur për ne. Përkundrazi, ne marrim vaksina që nga momenti i parë që vijmë në jetë, dhe kjo vazhdon deri sa të rritemi, e për disa sëmundje tjera vazhdojmë të vaksinohemi edhe në moshën madhore.Vaksina konsiderohet arritja më e madhe e shekullit 20 në shëndetin publik. Para kohës së zbulimit të vaksinave, njerëzit kanë vdekur nga sëmundjet e ndryshme infektive, ku sot, shumica e këtyre sëmundjeve janë shfarosur pikërisht, falë vaksinave që ne i marrim.Gratë shtatzëna dhe  COVID -19:Gratë shtatzëna janë më të predispozuara për t’u sëmurë me rëndë në rast se infektohen me COVID 19 në krahasim me bashkëmoshataret jo shtatzëna. Shtatzënia shkakton ndryshime në trup, ndryshime këto që të bëjnë më të ndjeshme ndaj virusëve respirator si është edhe virusi që shkakton COVID-19 .Çka do të thotë të sëmuresh më rëndë?Të sëmuresh më rëndë do të thotë: të shtrihesh në spital, të shtrihesh në intensive, të marrësh frymë me ndihmën e aparaturës speciale.Vaksinimi kundër Covid-19 në shtatzëni:Kemi shumë pyetje dhe dilema rreth vaksinimit në shtatzëni.A duhet të vaksinohemi në shtatzëni?A i bënë dëme bebit?A ka mundësi që nga vaksina të sëmuremi më shumë?Bebi, a sëmuret brenda në barkun e nënës së vaksinuar?Çka përmban vaksina?Dhe shumë pyetje tjera.Sipas Qendrës për Kontrollin dhe Parandalimin e Sëmundjeve (CDC), Kolegjit Amerikan për Gjinekologë dhe Obstetër (ACOG), Kolegjit Mbretëror për Gjinekolog dhe Obstetër (RCOG ) vaksina kundër COVID – 19  rekomandohet për gratë shtatzëna, gratë gjidhënëse, gratë që tentojnë të mbesin shtatzënë.Vaksinat për mbrojtjen nga COVID – 19 nuk përmbajnë virusin e gjallë, andaj marrja e tyre nuk shkakton infeksion te gratë shtatzëna e as te bebet e tyre.Rekomandohet të merren vaksinat mRNA (Moderna dhe Pfizer BioNTech).Këto vaksina përbëhen nga lajmëtari ARN (mRNA) që është i mbështjellë nga një lipid për të depërtuar në qeliza, duke i përdorë qelizat e trupit për të prodhuar antigjene (spike protein), të cilat stimulojnë sistemin imunitarë (mbrojtës) për të prodhuar antitrupa kundër COVID -19. Vaksinat mRNA , siç është Pfizer BioNtech, nuk futet në bërthamë, dhe nuk ndërron ADN-në e pranuesit. Me fjalë tjera, këto vaksina nuk shkaktojnë ndryshime gjenetike. Vaksinimi në shtatzëni ndihmon në krijimin e antitrupave që mbrojnë bebën në barkun e nënës. Këto antitrupa , që janë krijuar pas marrjes së vaksinës mRNA janë gjetur në gjakun e kordonit umbelikal. Kjo do të thotë se vaksinimi mund t’ i ndihmoi bebit tuaj që të mbrohet nga infeksioni me COVID-19.Faktet rreth efikasitetit dhe sigurisë së vaksinës kundër COVID-19 në shtatzëni po përditësohen. Këto të dhëna tregojnë që marrja e vaksinës në shtatzëni ka benefite më të mëdha se çdo risk tjetër potencial.Të dhënat e fundit rekomandojnë vaksinimin e plotë te të gjitha gratë që janë shtatzëna, te grave që dëshirojnë të mbesin shtatzëne. Nëse keni ngelur shtatzënë dhe nuk keni arritur të merrni dozën e dytë , atë mund ta merrni edhe gjatë shtatzënisë.Për shkak të rritjeve të rasteve me Omicron, rekomandohet doza përforcuese te të gjitha shtatzënat, 3 muaj pas marrjes së dozës së dytë.Shoqata Evropiane për Embriologji dhe Reproduksion Human ( ESHRE ), rekomandon vaksinimin e çifteve ( gra dhe burra ) para se të futen në programin për mbarsim të asistuar ( IVF ). E sidomos gratë e predispozuara ( me sëmundje tjera ) që të sëmuren më rëndë nga COVID 19, u rekomandohet vaksinimi sa më pare. "
"Pesë gjëra që duhet të dini për teleskopin e fuqishëm James Webb i cili u lansua në hapësirë ditë më parë
Teleskopi Hapësinor James Webb i NASA-s, i ndërtuar për t’i dhënë botës një pasqyrë të hapësirës siç ekzistonte kur u formuan galaktikat e para, u lansua të shtunën e kaluar nga raketa Ariane 5 nga bregu verilindor i Amerikës së Jugut, duke hapur një epokë të re në astronomi.Siç shkruan portali kroat, tportal.hr, këto janë pesëgjërat që duhet ditur pë teleskopin Webb: "
"TikTok e ka pushtuar internetin  - kush tjetër është në listën e adresave më të njohura
 TikTok u bë faqja më e popullarizuar në botë në vitin 2021, duke ia kaluar edhe Google, sipas të dhënave të publikuara nga Cloudflare, shkruan faqja kroate tportal.hr.Cloudflare, një kompani e sigurisë së rrjetit, njoftoi se TikTok, një rrjet social në pronësi të kompanisë kineze ByteDance, fillimisht arriti kulmin më 17 shkurt, por vetëm për një ditë.Platforma TikTok ku publikohen videot e shkurtra zuri përkohësisht vendin e parë si në muajin mars ashtu edhe në maj, por vetëm më 10 gusht arriti ta mbajë lidershipin për disa ditë.TikTok mori kontrollin e plotë në muajt tetor dhe nëntor, duke përfshirë festën Amerikane të Falënderimeve (25 Nëntor) dhe të Premten e Zezë (26 Nëntor). Trendi i njwjtw vazhdoi edhe në muajin dhjetor.Vitin e kaluar, tiktok.com ishte domeni i shtatë më i popullarizuar në internet, i cili përfaqëson një rritje të konsiderueshme të popullaritetit në vitin e kaluar.Dhjetë domenet e tjera më të njohura janë Facebook, Microsoft, Apple, Amazon, YouTube, Twitter dhe WhatsApp.TikTok ishte gjithashtu rrjeti social më i popullarizuar këtë vit, duke ia kaluar edhe Facebookut.YouTube, Twitter dhe Instagram u renditwn pas tyre, të ndjekura nga Snapchat, Reddit, Pinterest, LinkedIn dhe Quora.Të dhënat e Cloudflare tregojnë gjithashtu se Netflix dhe YouTube ishin dy faqet më të njohura të transmetimit në vitin 2021, dhe HBO Max doli në vendin e tretë duke tejkaluar Hulu, një kompani me shumicë në pronësi të Disney./Autor: Juan Roballo  "
"Gmail po bëhet edhe më i mirë
Aplikacioni i mirënjohur i e-mailit zgjeron horizontet duke prezantuar veçori për aktivitete gjithnjë e më komplekse të zyrës, raporton faqja amerikane për teknologji, The Verge.Gmail për iOS dhe Android tash e ka mundësinë edhe për video dhe audio telefonata. Funksioni i bërë publik në muajin shtator aktualisht ofron mundësinë e telefonatave midis dy përdoruesve dhe vjen për këdo që përdor Google workspace, G Suide ose llogaritë personale të Google.Edhe pse dikur ishte e mundur të niseshin telefonatat përmes Gmail, deri më tani ato kanë qenë të lidhura me Google Meet. Tani e tutje, thirrjet e thjeshta video dhe audio, do të jenë një opsion për të gjithë përdoruesit përmes dritares së bisedës.Shtesa e thjeshtë që lejon Google ta kthejë Gmail-in në një platformë qendrore për të gjitha shërbimet e komunikimit, e ka bërë këtë lëvizje edhe më solide. Postimi i Google, për më tepër, vë në dukje se përdoruesit do të ridrejtohen në Gmail edhe nëse ata fillojnë bisedën përmes Google Chat.Në këtë mënyrë, funksioni bazë për dërgimin e e-maileve tani është vetëm një e katërta e aplikacionit Gmail. Në të tani kemi korrespondencë në Chat, përgjigjen e Google ndaj Slack të quajtur Spaces dhe më në fund – Meet, një aplikacion videokonferencash, përfundon The Verge. "
"Samsung prezanton Galaxy Tab A8
Seria më e fundit Galaxy Tab A sjell një ekran më të madh, fuqi të shtuar dhe performancë më të mirë.Galaxy Tab A8 të ri, është një tablet i krijuar për mësim, argëtim dhe konektim, shkruan tportal.hr.Pajisja vjen me një ekran të ri 10,5 inçësh 16:10 dhe altoparlantët mbështesin standardin Dolby Atmos. Kompania ka shtuar aplikacionin Samsung TV Plus, i cili ofron rreth 200 kanale falas, dhe pajisja vjen gjithashtu me një licencë dymujore YouTube Premium.Kapacitetet e CPU-së dhe GPU-së së Galaxy Tab A8 të ri janë rritur me 10% për të siguruar funksionim më të shpejtë dhe më të rrjedhshëm. Përveç kësaj, Galaxy Tab A8 ofron disa madhësi të disponueshme ruajtjeje, kështu që përdoruesit mund të zgjedhin midis 32 GB dhe 64 GB hapësirë ​​ruajtëse, me opsionin e përdorimit të një karte microSD deri në 1 TB memorie. Galaxy Tab A8 do të jetë i disponueshëm me 3 GB memorie, ndërsa bateria 7,040 mAh me karikim të shpejtë deri në 15 W lejon karikim të shpejtë.Foto: SamsungGalaxy Tab A8 ofron gjithashtu opsione të kontrollit prindëror për t’u ofruar fëmijëve një mjedis mësimor stimulues nga shtëpia dhe më gjerë. Përdoruesit mund të aksesojnë menjëherë një fotografi gjithëpërfshirëse të përdorimit dhe aktivitetit të pajisjes në një vend dhe të përcaktojnë sasinë e synuar të përdorimit të pajisjes dhe më pas ta gjurmojnë atë gjatë gjithë javës.Falë bashkëpunimit që ka arritur Samsung me partnerët globalë dhe aftësisë për ta personalizuar ekranin bazë me ikona dhe ngjyra lozonjare, përdoruesit më të rinj mund të shijojnë një përvojë argëtuese të përdorimit të tabletëve të përshtatur për ta.Ekrani i pajisjes për multitasking (multidetyra) mund të ndahet në dy pjesë, gjë që ju lejon ti përdorni dy aplikacione në të njëjtën kohë. Tableti vjen me një kamerë 8 MP në sfond, si dhe një kamerë 5 MP në pjesën e përparme.Galaxy Tab A8 do të jetë i disponueshëm në ngjyrë gri, argjend dhe versionin e ri rozë gold nga janari i vitit 2022."
"Google Maps mbledh shumë të dhëna: A e dini se çfarë mund të çaktivizoni?
Aplikacioni i navigimit i Google është një mjet shumë i dobishëm, por gjithashtu mbledh shumë të dhëna të ndjeshme. Ne do t’ju tregojmë se si t’i mbroni ato.Google Maps mbështetet në vendndodhjen dhe gjurmimin GPS. Në Google, ata e përdorin këtë informacion për të gjurmuar lëvizjet dhe aktivitetet tuaja dhe e përdorin atë për të përmirësuar sistemet e tyre, shkruan tportal.hr.Çfarë në rast se nuk ju pëlqen për ndonjë arsye? Këtu janë disa mënyra për ta reduktuar sasinë e të dhënave që Google Maps mbledh për ju.Mënyra më e sigurt për ti mbuluar gjurmët tuaja është fshirja e vijës kohore në Google Maps, pjesërisht ose plotësisht.Timeline shfaq një listë të vendndodhjeve që keni vizituar në periudha të ndryshme. Aplikacioni ka një veçori që ju lejon të fshini një pjesë individuale të regjistruar të udhëtimit ose të gjitha vendndodhjet që keni vizituar gjatë një dite të caktuar.Prekni foton tuaj të profilit në shiritin e kërkimit në krye. Menuja do të hapet. Prekni “Your Timeline.Pasi të keni hapur kronologjinë tuaj, mund të zgjidhni se çfarë të fshini duke shtypur miniaturën me tre pika për çdo udhëtim dhe duke zgjedhur Remove.Mund ta fshini krejt ditën duke shtypur ikonën me tri pika në këndin e sipërm djathtas të ekranit dhe duke zgjedhur Delete Day.Aplikacioni ka gjurmimin e historisë së vendndodhjeve si parazgjedhje. Ndani informacionin tuaj me shërbimet e tjera të Google në mënyrë që të mund të shfaqni reklama përkatëse dhe përmbajtje të tjera.Nëse nuk e dëshironi këtë, mund t’i çaktivizoni si dhe t’i fshini automatikisht të dhënat tuaja të vendndodhjes çdo tre, 18 ose 36 muaj.Klikoni foton tuaj të profilit në shiritin e kërkimit në krye. Menuja do të hapet. Prekni Cilësimet.Në meny, klikoni lehtë mbi Cilësimet e vendndodhjes së Google. Në menynë tjetër, lëvizni te Google Location History dhe klikoni lehtë mbi të.Nëse keni shumë llogari Google, zgjidhni atë në ekranin tjetër ku dëshironi ti ndryshoni cilësimet tuaja.Më pas do të shfaqet një meny me cilësimet e historikut të vendndodhjes. Këtu mund të zgjidhni Çaktivizo historikun e vendndodhjes.Nëse ende dëshironi të ruani një pjesë të historikut të vendndodhjes, zgjidhni opsionin Auto-delete.Kur aktivizohet modaliteti i fshehtë, Google nuk e regjistron më aktivitetin tuaj ose nuk e gjurmon vendndodhjen tuaj.Si rezultat, nuk do të ruajë as kërkimet e fundit dhe historikun e vendndodhjes, dhe veçoritë si ndarja e vendndodhjes, përdorimi i dosjeve jashtë linje, riprodhimi i muzikës nuk do të jenë të disponueshme.Klikoni foton tuaj të profilit në shiritin e kërkimit në krye. Menuja do të hapet. Prekni Aktivizo modalitetin e fshehtë (Turn on incognito mode)Për ta çaktivizuar, klikoni lehtë mbi miniaturën “Incognito” pranë shiritit të kërkimit në krye dhe zgjidhni “Çaktivizo modalitetin e fshehtë”."
"Instagram arrin në 2 miliardë përdorues - kompania në fjalë i fsheh këto të dhëna
Kompania Instagram e cila është në pronësi të Mark Zuckerberg nuk i ka shpallur e ndoshta nuk do t’i shpallë zyrtarisht asnjëherë këto të dhëna, veçanërisht duke pasur parasysh se ditët e fundit ka qenë nën kritika për shkak të politikës së saj ndaj fëmijëve dhe adoleshentëve.Instagram thuhet se ka arritur numrin e dy miliardë përdoruesve aktivë mujorë, sipas një punonjësi anonim që ka dhënë këtë informacion, shkruan The Verge.Herën e fundit kur Instagram i ka bërë publike të dhënat lidhur me numrin e përdoruesve ishte në vitin 2018, kur kishte një miliard përdorues, dhe tre vjet më vonë ky numër është dy herë më i lartë. Thuhet se numri prej 2 miliardë përdoruesëve u bë rreth një javë përpara se Facebook ta ndryshonte emrin në Meta.Instagram po përpiqet dëshpërimisht ta ruajë pozicionin e tij në lidhje me TikTok, i cili arriti në një miliard përdorues në muajin shtator.Së fundmi ata prezantuan një veçori që do t’i inkurajojë adoleshentët ta bëjnë një pushim nga rrjeti dhe njoftuan për kontrolle të reja prindërore."
"WhatsApp prezanton një ndryshim të madh: Ka të bëjë me fshehje të një informacioni
WhatsApp do të prezantojë së shpejti një veçori të re që do t’ju lejojë ta fshihni automatikisht informacionin për herën e fundit që keni vizituar një shërbim popullor chat, nga njerëzit me të cilët nuk keni biseduar kurrë, shkruan The Verge.Deri më tani, ky opsion ishte vendosur fillimisht në mënyrë që të gjithë ta shohin automatikisht këtë informacion, dhe tani ai është i kufizuar në ato që keni shtuar.“Do ta bëjmë të vështirë për njerëzit që nuk e njohin njëri-tjetrin të shohin informacione rreth pranisë në internet”, ishte deklarata e bërë nga WhatsApp.Opsioni që vetëm kontaktet e shohin aktivitetin e fundit ishte i disponueshëm më parë, por nuk u aktivizua automatikisht. Gjithashtu, ekziston një opsion që askush nuk e sheh kur keni qenë aktiv për herë të fundit, i cili, nëse dëshironi, gjithashtu duhet të selektohet.Ky nuk është i vetmi ndryshim që po shqyrtohet. Në whatsApp, aktivitetet do të mund të fshihen nga disa kontakte dhe është paralajmëruar prezantimi i mesazheve që fshihen automatikisht. "
"Instagram më në fund po e rikthen një opsion të lakmuar por tashmë të harruar
Pas shumë kohësh, rrjeti i njohur social Meta rikthen një pasqyrë kronologjike të postimeve. Funksioni do të jetë sërish i disponueshëm gjatë vitit të ardhshëm.Instagram ka këmbëngulur për vite që përzgjedhja algoritmike e postimeve është më e mirë sesa kronologjike. Qyshkur u largua në vitin 2016, shumë përdorues kërkojnë rikthimin e kohërave të vjetra. Dëshirat e tyre mund të përmbushen së shpejti.Adam Mosseri nga Instagram i tha Senatit se ‘Instagram po punon për një version kronologjik të postimit që kompania do ta publikojë vitin e ardhshëm’, pra gjatë tremujorit të parë të vitit 2022.Instagram thekson se funksioni i ri do të jetë opsional dhe do t’u jap njerëzve më shumë zgjedhje për të zbuluar vetë se çfarë është më e mira për ta.Kjo deklaratë është krejtësisht e ndryshme nga blogu të cilin Mossari e ka botuar në muajin qershor, gjatë të cilit, shkruan The Next Web, ai mbrojti një rend algoritmik. Në të, ai vuri në dukje se rendi algoritmik i postimeve bazohet në gjëra që janë të rëndësishme për përdoruesit, dhe jo në postime që mund të mos i interesojnë ata.Sinjalizuesja Frances Haugen nuk u pajtua, duke argumentuar se ne nuk duhet të lejojmë që kompjuterët të vendosin për ne se në çfarë të fokusohemi.’Problemi që Meta dhe Facebook e kanë me rendin kronologjik të postimeve është rreziku i uljes së angazhimit të përdoruesve, që ndoshta është një nga arsyet pse kompanive u duhet kaq shumë kohë për të kthyer disa funksione bazë. Gjithashtu duhet theksuar se rendi kronologjik nuk është zgjidhja përfundimtare e problemit më të madh të këtij rrjeti social, por bëhet fjalë për bot-ët dhe përhapjen e dezinformatave.Rendi kronologjik, nga ana tjetër, do të ndihmonte në minimizimin e disa çështjeve të renditjes algoritmike dhe do t’i lejonte përdoruesit të paktën të kenë një ide se çfarë po ndodh pas perdes – të gjithë e kuptojnë një furnizim që funksionon në rend kronologjik.Së fundi, është e rëndësishme të theksohet se rendi i ri kronologjik i botimeve nuk do të jetë si ai i vitit 2016 – kryesisht sepse një numër i madh njerëzish me shumë mundësi nuk do ta përdorin atë."
"Instagram po i ndryshon rregullat për adoleshentët
Instagram ka prezantuar një sërë veçorish eksperimentale që, të paktën në teori, do ta bënin aplikacionin më të sigurt për adoleshentët. Kjo lëvizje e guximshme vjen përpara dëshmisë së shefit të Instagramit Adam Mosseri para Senatit të SHBA. Rrjeti, si fillim, po lanson një veçori të papublikuar deri më tani për një pushim të quajtur “Take a Break”, i cili do të bëhet i disponueshëm më 7 dhjetor në SHBA, Mbretërinë e Bashkuar, Kanada dhe Australi.Siç shkruan Engadget, nëse përdoruesit e Instagram lëvizin për një kohë të gjatë, aplikacioni do t’u sugjerojë atyre të ndalojnë pak. Adoleshentëve do t’u ofrohet një propozim për ta mbajtur këtë sistem aktiv dhe për të vazhduar marrjen e kujtimeve gjatë përdorimit të vazhdueshëm. Ata gjithashtu do të marrin këshilla të ekspertëve për t’i ndihmuar ata të ‘mendojnë dhe rivendosin’.Instagram do të prezantojë gjithashtu mjete për prindërit dhe kujdestarët në muajin prill që do t’i paralajmërojë ata nëse fëmijët e tyre qëndrojnë në Instagram për një kohë të gjatë dhe do të lejojnë vendosjen e kufizimeve. Adoleshentëve do t’u jepet mundësia t’u kujtojnë prindërve nëse raportojnë dikë, gjë që në parim shërben si një sinjal se ata duhet të flasin me të rriturit.Një veçori tjetër eksperimentale do t’i lejojë të rinjtë t’i fshijnë postimet dhe historitë që kanë nxjerrë gjatë viteve të adoleshencës, duke përfshirë fshirjen e videove dhe fotove në grup, si dhe pëlqimet dhe komentet e bashkangjitura. Ky funksion, sipas Engadget, do të jetë i disponueshëm për të gjithë nga muaji janar i vitit 2022.Ekziston gjithashtu një veçori që do të zgjerojë funksionin që bllokon të rriturit të dërgojnë mesazhe të menjëhershme për adoleshentët që nuk i ndjekin. Fillimi i vitit 2022 do të përjashtojë gjithashtu mundësinë e etiketimit ose përmendjes së adoleshentëve nëse ata nuk ndiqen nga të rriturit. Së fundi, ekziston një veçori që ndryshon temën nëse algoritmi arrin në përfundimin se i riu ka parë përmbajtje të ngjashme për një kohë të gjatë.E gjithë kjo vjen përpara largimit të shefit të Instagramit, Adam Mosseri, i cili do të dëshmojë këtë javë në një seri seancash për mbrojtjen e fëmijëve në internet. Instagram dhe Facebook kanë qenë nën kritika për disa kohë pasi sinjalizuesja Frances Haugen ka folur në Kongres për ndikimin e rrjetit social tek adoleshentët bazuar në hulumtimet e brendshme.Haugen zbuloi shumë informacione rreth algoritmeve të Facebook dhe sistemeve të tjera të brendshme, dhe një nga gjërat që ajo zbuloi ishte se ‘sistemi i renditjes së angazhimit i pranishëm në Instagram mund t’i çojë fëmijët në tema shumë të vështira si ‘recetat shëndetësore’ që çojnë në gjëra të tilla si anoreksia e promovimit’."
